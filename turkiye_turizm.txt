ADANA: Türkiye’nin güneyinde Toros Dağları’nın eteğinde, Seyhan ve Ceyhan Nehri arasında Çukurova Ovası üzerinde kurulmuş tarihi M.Ö. 6000’lere kadar uzanan, tarihi kentleri, rengarenk doğası, berrak plajları ve Toros Dağları’nın temiz havası ile eşsiz bir deneyim sunan Adana Türkiye’nin altıncı büyük kentidir.
İsmi hala değişmeden kullanılmakta olan en eski kent ismi Adana’dır. Hitit çivi yazılı tabletlerde, Adaniia ve ya Ataniia biçiminde yer alan Adana adına ilk kez M.Ö. 1150 yılında Hitit Kralı Telipu’nun mektubunda rastlanmaktadır.
Antik Kilikya’nın önemli bir kenti olan Adana bereketli toprakları, ticari ve askeri yolar üzerindeki stratejik konumu sürekli olarak farklı uygarlıklar arasında el değiştirmesine neden olmuştur. 18 uygarlığa ev sahipliği yapan şehrin dört bir yanında 10’dan fazla antik kenti ziyaret edebilir, yaylaların eşsiz doğasını ve temiz havasını teneffüs edebilir ve leziz yemeklerini tadabilirsiniz.
Tarihin ilk toplu sözleşmesi 19. Yüzyılın ikinci yarısında Mısırlı İbrahim Paşa tarafından Adana’da yapılmıştır.

ADIYAMAN: Tarih boyu birçok medeniyete ve kültüre kucak açmış bu kadim kent size geçmişten çok şey fısıldayacak. Asırlardır tüm ihtişamıyla dünya çapında ilgi gören Nemrut Dağı’nın tanrı ve kral heykellerini görmek, tarihsel zenginliği ve doğal güzelliğiyle UNESCO tarafından Dünya Kültür Mirası listesine dahil edilmiş bu şehrin büyüsüne kapılmak istiyorsan gezsen Adıyaman!
Adıyaman Nemrut Dağı, sizi şaşırtmak için kulağınıza fısıldayan antik tanrı heykelleri ile hem gün doğumunda hem de günbatımında muhteşemdir.
Kommagene Medeniyetinin insanlığa armağanı olan Adıyaman’daki görkemli tanrı ve kral heykelleri ile tüm dünyanın ilgi odağı haline gelen Nemrut Dağı, misafirlerine her yıl renk katıyor.
1987 yılında UNESCO tarafından “Dünya Kültür Mirası” listesine dahil edilen Nemrut Dağı ve çevresinin görkemli mezar tepesi, Anadolu topraklarındaki 18 yerden biridir.
1988 yılında Milli Park ilan edilen bölge, Uluslararası Turizm Yazarları ve Gazeteciler Federasyonu FİJET tarafından Turizm Oscar’ı olarak kabul edilen “Altın Elma Ödülü” ne layık görüldü.
Tanrıların tanrısı Zeus, Apollon, Herakles, bereket ve şansı temsil eden tanrıça Komagene ve tüm cüretiyle Kral Antiochus. Tanrıların habercisi olan kartal ve gücün simgesi Aslan’ın koruması altında, binlerce yıldır tüm ihtişamıyla bakıyorlar.

AFYONKARAHİSAR: Şifa Şehri Afyonkarahisar
İç Ege’de yer alan Afyonkarahisar, Anadolu uygarlıkları için her daim gözde bir yurt olmuştur. Pek çok antik kente ev sahipliği yapan, eşsiz ılıcalarıyla “Şifa Şehri” olarak benimsenmiş, yakın geçmişimizde ise Büyük Taaruz emriyle bağımsızlığın da bir simgesi olan şehrin bu çok katmanlı dokusunu anlamak için, gezsen Afyon!
Afyonkarahisar tarihi boyunca; Frig, Lydia, Roma, Bizans, Selçuklu ve Osmanlı İmparatorluğu olmak üzere birçok medeniyete ev sahipliği yapmıştır. Afyonkarahisar’ın adı şehrin güneyinde bulunan ve dünyanın oluşumunun dördüncü zaman diliminde bir yanardağ ağzında meydana gelen sarp kayalar üzerine kurulan Karahisar Kalesi ile, ilk defa “Synnada” antik kenti sikkelerinde karşımıza çıkan ve şehirde geniş bir alanda yetiştirilen bir bitki olan haşhaş (Opium-Afyon)’dan gelmektedir. Afyonkarahisar adının uzunluğu nedeniyle çeşitli resmi ve ticari kuruluşlarla halk tarafından yazılıştaki ve söylenişteki kolaylığından dolayı Afyon olarak da anılır.
Afyonkarahisar’ın; Milli Mücadele ve İstiklal Savaşımızda önemli bir yeri vardır. Afyonkarahisar, Büyük Taarruz emrinin Mustafa Kemal Atatürk tarafından Kocatepe’den verildiği, Büyük Taarruz ve Başkomutan Meydan Muharebesi’nin yapıldığı, imanın ve vatan sevgisinin zafere dönüştüğü şehitler yurdudur.
Tarihsel öneminin yanında Afyonkarahisar, coğrafi konumu, kültürel ve turistik potansiyeli ile de öne çıkan illerimiz arasında yer almaktadır. Türkiye çapında önemli jeotermal su kaynaklarına sahip olan Afyonkarahisar ili, Kültür ve Turizm Bakanlığımız tarafından termal turizm merkezi ilan edilmiştir. Afyonkarahisar, pek çok hastalığın tedavisine yarayan zengin minerallere sahip termal suları ve her kesime hitap eden nitelikli konaklama tesisleri ile Türkiye’nin önemli termal şehri olarak “Şifa Şehri Afyonkarahisar” unvanını taşımaktadır.
Şehir, tarihi ve kültürel zenginliklerinin yanı sıra, zengin mutfağı ve yöresel lezzetleri ile de oldukça meşhurdur. Afyonkarahisar; kaymağın, sucuğun, lokumun ve şekerlemenin anavatanı olarak bilinmektedir.

AĞRI: Tarih boyunca bir medeniyetler geçidi olan, Anadolu’nun çatısında bir şehir. Hazreti Nuh'un ve peygamberlerin nefes aldığı, halk ozanlarının söylenceler düzdüğü Ağrı Dağı, “insanlığın beşiği” sözünü fazlasıyla hak ediyor. Issızlığın ortasında masalsı zarafetle yükselen İshak Paşa Sarayı’nı, Keşişin Bahçesi’ni, Balık Gölü’nü, Meteor Çukuru’nu ve şifalı Diyadin Kaplıcaları’nı keşfetmek ve yöre mutfağının zenginlikleriyle tanışmak için gezsen Ağrı’yı.
Türkiye’nin doğusunda yer alan Ağrı, ziyaretçilerine masalsı bir dünyanın kapılarını aralar. Kent, kutsal metinlerin yanı sıra çeşitli efsanelere konu olan, inanışa göre insanlığın yeniden dünyaya yayıldığı Ağrı Dağı’nın yanı sıra Şark deyince akıllarda canlanan ihtişamıyla İshak Paşa Sarayı başta olmak üzere çeşitli ziyaret noktalarıyla gizem ve heyecan arayanların tercih etmesi gereken ilk rotadır.
Adını Nuh Peygamber’in gemisinin karaya oturduğuna inanılan Avrupa’nın en yüksek noktası olan Ağrı Dağı’ndan alan kent; dört ülkenin sınırlarının kesiştiği bir noktada bulunur; tarih, kültür, inanç ve hoşgörüyü harmanlar.
Dünyanın en büyük ikinci meteor çukurunun bulunduğu Ağrı, ziyaretçilerine sadece görsel şölen sunmayacak, yöresel lezzetleri bilhassa etli yemekleri ve beyaz balı ile damaklarda da unutulmaz hatıralar bırakacaktır.
Bugün ıssız gibi görünen Ağrı toprakları; Urartular, Persler, Selçuklular, Osmanlılar başta olmak üzere pek çok medeniyetin yurdu olmuş bereketli diyarlardır.

AKSARAY: Türkiye’nin kültürel dokusunun kendini en güzel gösterdiği yerlerden biri olan Aksaray, aynı zamanda Kapadokya Bölgesi’nin beş şehrinden biridir. Antik kentleri, ılıcaları, vadileri ve barındırdığı daha nice eşsiz doğal ve beşeri unsuruyla sizi bekleyen bu kenti keşfetmek için gezsen Aksaray!
Milattan önce dokuzuncu binyıllarda dahi yerleşimlerin görüldüğü Aksaray, Anadolu’nun en eski ve en köklü yerleşim yerlerinden biri.
Güzel atlar diyarı Kapadokya’nın parçası olan Aksaray, ziyaretçilerine düş dünyalarını zorlayacak, tarih ile doğanın iç içe geçtiği bir seyahat vadediyor.
Ihlara Vadisi, yeraltı şehirleri, Tuz Gölü, Hasandağı, Narlıgöl, antik kentler, termal merkezler, seyahatinizde gidebileceğiniz yerlerden sadece bazıları!
Aksaray, Hristiyanlığın ilk yıllarından beri önemli bir dini merkez, Türkiye’nin en büyük ikinci gölü olan Tuz Gölü’nün ev sahiplerinden biri. Kısacası, Aksaray’da keşfedecek çok fazla deneyim var!

AMASYA: Dünyanın bilinen ilk coğrafyacısı Strabon’un memleketi; 8500 yıllık geçmişinde adını tarihe yazdırdığı ilk hâliyle korumuş, Yeşilırmak ve onun eşsiz koyaklarında Hititler’den Türkiye Cumhuriyeti’ne kadar nice uygarlığa yurt olmuş bu keşfine doyulmaz kenti tanımak için gezsen Amasya!
‘‘Şehzadeler Şehri’’
Canik Dağları’nın güneye bakan kısmında bulunan Amasya, sadece leziz elmalarıyla değil, aynı zamanda 8,500 yıllık tarihiyle de biliniyor. Köklü kültürü ve doğasıyla öne çıkan şehir, UNESCO Dünya Mirası Geçici Listesi’ne alınan “Harşena Dağı ve Pontus Kral Kaya Mezarları”,Amasya Kalesi, müzeleri, Sultan II. Bayezid Külliyesi, Kızlar Sarayı, Yeşilırmak’ın iki yakasında uzanan Yalıboyu Evleri ve tarih kokan geleneksel sokakları ile 8500 yıllık tarihin değerlerini barındırıyor.

ANKARA: Anadolu’nun Kalbi. Kültürlerin harmanlandığı Türkiye Cumhuriyeti’nin Başkenti... Ankara, Anadolu coğrafyasının bereketli topraklarında Hitit İmparatorluğu’ndan, Türkiye Cumhuriyeti’ne kadar yüzlerce medeniyete yurt olmuştur. Anadolu’nun nabzının attığı, tasvire sığmayan bu şehri tanımak için gezsen Ankara!
Anadolu’nun Kalbi
Kültürlerin harmanlandığı Türkiye Cumhuriyeti’nin Başkenti
Ankara şehri, Anadolu’nun merkezinde, 850 metre yükseklikteki büyük, yüksek Anadolu Platosu’nun doğu kenarında yer alır. Sarı buğday tarlaları, genç volkanları ve sonsuz bozkırı ile bu plato, keskin bir manzara sunar. Ancak bölgenin tarihine bir bakış, duygusal sahnelerle dolu binlerce yıllık zenginliği ortaya koyar.
Türkiye’nin merkezindeki konumu nedeniyle, bölge büyük ticaret yollarının tarihi bir kavşağı ve göçmen akınlarının kesişim noktası olmuştur. Antik çağda süper güçlerden biri olan Hitit İmparatorluğu burada, İç Anadolu’da ortaya çıkmıştır. Hititler sadece inşa ettikleri medeniyetlerle değil, geliştirdikleri devlet yapısı ve insan haklarına olan hoşgörü ve saygılarıyla da kendilerini ayırt etmişlerdir.
Tarih boyunca Ankara önemli bir kültür, ticaret ve sanat merkezi ve doğu ile batı arasındaki İpek Yolu boyunca önemli bir durak olmuştur. Ankara, stratejik konumu nedeniyle Mustafa Kemal Atatürk tarafından Kurtuluş Savaşı’nın karargâhı olarak seçilmiştir. Bu nedenle Ankara, 13 Ekim 1923’te yeni Türkiye Cumhuriyeti’nin başkenti ilan edilmiştir. Türkiye Cumhuriyeti’nin ilanıyla birlikte Ankara, bugün Türkiye’nin ikinci büyük metropol şehri olan başkent olarak hızla gelişmiştir.
Bu dramatik değişim şehrin görünümünü de derinden etkiler. Eski bir Anadolu kasabasının hızlı bir şekilde yeni bir kişilik kazanması gerekir, bu da çok başarılı bir şekilde yapılır. Artık Ankara, esnaf ve küçük esnafın mütevazı Ankara’sı değil; siyasetçiye, hükümet yetkililerine ve yabancı diplomatlara ev sahipliği yapan bir şehir olur. Ankara’nın silüetini değiştiren ilk binalar Etnografya Müzesi ile Resim ve Heykel Müzesi’dir. Bu binalar artık tabii ki yalnız değiller ve bugün Ankara, birkaç gökdelen, büyük alışveriş merkezleri, beş yıldızlı oteller ve banka merkezlerine ev sahipliği yapıyor.
Ankara, ayrıca Asur Ticaret Kolonileri Çağı’nın 2. bin yılına kadar uzanan tarihi ticaret yollarının kesişme noktasında yer alıyor.
Bunun yanı sıra Ankara, Lidya’nın başkenti Sardis’ten Mezopotamya’daki Susa Şehrine uzanan eski bir kültür ve ticaret yolu olan M.Ö. 5. yüzyıl Kral Yolu üzerinde bulunur. Kent, sürekli olarak Frigler, Galatlar, Roma ve Bizans dönemlerinde yurt edinilmiş ve Büyük İskender şehrin ev sahipliği yaptığı en ünlü insanlardan biri olmuştur.
Ankara, Osmanlı İmparatorluğu döneminde Ankara (Angora) keçilerinden elde edilen tiftik yünüyle de öne çıktı. Tavşanları, kedileri ve keçileriyle tanınan şehir, kültürel özelliklerini hiç kaybetmedi.
Türkiye’nin başkenti Ankara, zenginlik ve çeşitliliğini modernleşme ve gelişimle birleştiren bir turizm merkezi olarak popülerlik kazanıyor, zengin tarihi mirasıyla iyi korunmuş kültürel ve mimari güzelliklerini deneyimlemek için eşsiz bir fırsat sunuyor.
Müzeler, hareketli sanat ve kültür sahnesi, canlı sokak yaşamı, şık restoranlarda, parklarda ve çeşitli eğlence deneyimleri sunan açık alanlarda servis edilen geleneksel yemekler, Ankara’yı keşfetmek için daha fazla neden veriyor. 

ANTALYA:Torosların hilaliyle sarılmış yöre, altın sarısı kumların zümrüt yamaçlara ve obalara, onlarınsa Akdeniz’in ve gökkubbenin en hoş maviliklerine karıştığı tarih, kültür, doğa ve aynı zamanda eğlencenin de nabzının attığı bir kent olagelmiştir. İlk görüşte vurulacağın bu kenti keşfetmek için, gezsen Antalya!
Antalya; deniz, güneş tarih ve doğanın uyum içinde bütünleştiği bir şehirdir.
Antik kentler, deniz, güneş, kumsal, orman; hepsi bu bütünlüğün parçalarıdır. Mustafa Kemal Atatürk, Antalya’yı “Hiç şüphesiz Antalya dünyanın en güzel yeridir.” cümlesiyle betimler.
Antalya, dünyanın en fazla ziyaret edilen şehirlerinden biri ve bunun tabii ki onlarca nedeni var. Akdeniz kıyısında batıdan doğuya uzanan 640 kilometrelik sahil şeridi, kıyıya paralel olarak şehri saran Toros Dağları ile deniz, kum ve güneş seven de doğa içinde kaybolmak isteyenler de tarih meraklıları da Antalya’da onlarca seçenek bulabilir.
Şehrin en batısında, Teke Yarımadası üzerinde, Antik Lykia Medeniyeti’nin en önemli şehirlerinden Patara Antik Kenti vardır. Doğuya ilerledikçe Demre’nin koylarında doğayı, her köşe başında antik medeniyetlerin izlerini bulabilirsiniz. Kaş, dünyanın sayılı dalış merkezlerinden biridir. Kemer birçok lüks resort otele ve görkemli Tahtalı Dağı’na ev sahipliği yapar. Antalya şehrinin merkezini oluşturan Kaleiçi, Doğu Akdeniz’in en önemli Orta Çağ limanlarından birisi olan antik Attaelia şehrini,  Selçukluların izlerini, doğa harikası falezleri bir araya getirir. Aziz Paul’un önemli duraklarından, Pamfilya medeniyetinin önemli liman şehri Perge Antik Kenti, görkemli yapılarıyla etkileyici bir tarih merkezidir. Belek, özel tasarım sahalarıyla dünyanın önemli golf merkezlerinden biridir.  Dünya standartlarından hizmetleri, doğası ve imkanlarıyla en üst sınıf resort oteller de Belek bölgesindedir. Buradan biraz kuzeye ilerlediğinizde, dünyanın en iyi korunmuş antik tiyatrolarından birine, Aspendos Antik Tiyatrosu’na ulaşabilirsiniz. Ormanların arasından kıvrıla kıvrıla akan köpükler halinde ırmağa karışan Manavgat Şelalesi,  hemen yanın başındaki deniz kıyısındaki Apollon Tapınağı ile Side Antik Kenti, keşfetmek için bir günün yetmeyeceği bir kültürel varlığın ev sahibidir. Çam ormanları ve şelaleleri ile büyüleyen Alanya, Akdeniz’e uzanan tarihi kalesi ile şehrin en doğusundadır.
Toros Sıra dağlarının çevrelediği, Akdeniz’in bu tarihsel şehrini gelin, Antalya’yı görerek, duyarak, tadarak, hissederek ve dinleyerek keşfedin!

ARDAHAN: 3 bin yıllık geçmişe sahip serhat şehri. Dört bir köşesinde dağılmış güçlü kaleler, kentin tarih boyunca önemli bir sınır yerleşimi olduğuna işaret eder. Kış aylarında ziyarete gelenler için bir “buzdan hayaller” diyarına dönüşen Çıldır Gölü, komşusu Aktaş Gölü ile birlikte şehrin iki mavi gözünden biridir. Şehrin zarif konaklarını gezmek ve tazecik göl balıklarını tatmak için gezsen Ardahan’ı.
Yaklaşık 3000 yıllık geçmişe sahip, Türkiye’nin kuzey doğusunda bir sınır ili olan Ardahan, coğrafi konumu itibariyle yılın büyük bir bölümünü kar altında geçiren kaleler ve kuleler şehridir. 
Ortalama 1900 m irtifaya kurulmuş olan ilde sıcaklıklar kışın yer yer -20 -25°C’ye kadar düşmektedir. Yerel ekonomi tarım ve hayvancılık ile sağlanmaktadır.
Kış aylarında donan Çıldır Gölü’nde misafirlerine sıra dışı turistik deneyimi sunan Ardahan, mutfağı ve el işlemesi ürünleri ile turistlere kapılarını açıyor.

ARTVİN: Anadolu’nun Kafkaslara açılan kapısı. Kendine özgü havası, kültürü, doğası ve temposuyla Artvin, Doğu Karadeniz’in sürprizli bir köşesidir. Derin bir vadi çanağının içine kurulan kente gelenleri sarp bir kaya kütlesinin üzerinde yükselen bin yıllık Livane (Artvin) Kalesi karşılar. Derin vadiler tarihî kiliseler saklar, Camili Havzası’nı ziyaret edenler ise muhteşem sınır köyleriyle tanışır. Yaz aylarında yörenin yayla şenliklerine katılmak ve Hinkal, Laz Böreği, Döner, Şiş, Puçuko ile sofranı donatmak için gezsen Artvin’i.
Göğe Komşu Topraklar
Bakir doğası, korunmuş tarihi yapısı ve eşine az rastlanır güzellikleri ile alternatif turizm merkezi olan Artvin, “Alternatif Turizmde Alternatifsiz Şehir” unvanını fazlasıyla hak eder. 
Bir dağ yamacının dolambaçlı yolu sizi, Karadeniz’in en özgün şehirlerinden Artvin’e götürür. Sarp dağlar arasından kendine yol bulan ve yörenin can damarı olan Çoruh’un nakış nakış işlediği derin vadiler boyunca uzanan kıvrımlı yollar ardına gizlenmiş bir şehrin paha biçilmez hazineleridir eski Artvin evleri. Bir dağ her bir yamacında bambaşka kültürleri konuk eder bazen. Artvin’de bu farklılığın getirdiği çeşitlilik bir kültürel zenginlik olarak karşımıza çıkar.
Yörede, yaşamış geçmiş medeniyetlerin izleri olan manastırlar, kiliseler, kaleler, camiler, köprüler, konaklar olmak üzere çok sayıda tarihi eser bulunmaktadır. Günümüzde de bütün görkemiyle ayakta duran bu tarihi eserler, ülke ve dünya turizmi için önem taşımaktadır.
Çoruh Nehri’nin oluşturduğu muazzam vadi ve kanyonlar, yüksek dağların ortasında vaha gibi ortaya çıkan heyelan gölleri ile Artvin doğa tutkunları için benzersiz bir gezi rotasına sahiptir.
29 Haziran 2005 tarihinde UNESCO tarafından Biyosfer Rezervi olarak ilan edilen şimdiki adıyla Camili eski ama bilinen adıyla Maçahel ise Türkiye’nin ilk ve tek biyosfer rezervidir.

AYDIN: Doğa ve Tarihin Muhteşem Uyumu, Efeler Diyarı Aydın
Aydın’da nereye başınızı çevirseniz geçmişten bir selam alacak, o cezbedici manzaraların içine girdiğinizde kentin tabiatına ve kültürel dokusuna hayran olacaksınız. Yamaçlarında Efelerin destanlarının anlatıldığı bu eşsiz harmana katılmak için gezsen Aydın!
“Tanrının Yarattığı Gökyüzünün Altındaki En Güzel Yeryüzü” (Herodot)
Uygun iklim koşulları ve bereketli toprakları ile “Uygarlıklar Vadisi” olarak adlandırılan Büyük Menderes Havzası tarihin her döneminde yoğun bir kültür gelişimine sahne olmuştur. Bu kültürel süreç içerisinde Aydın önemli bir yere sahiptir. Kentte elde edilen seramik buluntulara göre yerleşimin tarihi M.Ö. 4500 yıllarına kadar gitmektedir. Aydın’ın ilk tarihi bilgilerine Hitit kaynaklarında rastlandığı açıklanmaktadır.
Mimarlar ve hekimlerin şehri, “Yeryüzünün ilk notalı müziklerinden olan “Seikilos’un Ağıtı” nın kenti Tralleis, Aydın ilinin antik dönemdeki yerleşimidir.  Bölgede başta Tralleis olmak üzere, Aphrodisias, Miletos, Alinda, Alabanda, Nysa, Magnesia, Amyzon, Panionion, Neopolis, Mastaura, Antiokya, Gerga, Akharaka, Harpasa, Piginda, Orthosia, Phygela gibi önemli antik kentler kurulmuştur.
Aydın modern bir kent olmakla birlikte kültür ve tabiat varlıklarıyla bir açık hava müzesi görünümündedir. Konumu itibariyle tarih boyunca birçok medeniyete kucak açmış, geçmişten günümüze tarihin izlerini görebileceğiniz önemli turizm kentlerindendir.
Kültürel ve arkeolojik değerler ile birlikte muhteşem doğanın, denizin uyum içerisinde bulunduğu Aydın, Ege Bölgesi’nde mutlaka görülmesi gereken eşsiz bir turizm kentidir.
Kuşadası: Aydın'a bağlıdır. Tarihi M.Ö 3000 yıllarına kadar dayanan Kuşadası, ilk çağlardan beri çok farklı medeniyetleri bünyesinde barındırmış, Türkiye’nin en önemli kıyı ve kültür turizm merkezlerinden biri konumundadır.
Gökyüzünün mavisini Ege Denizi'yle buluştuğu, muhteşem gün batımlarının izlendiği denizi, güneşi, kumu, mavi bayraklı plajları, tarihi, kültürü, milli parkı, özellikle Efes Antik Kenti’ne yakınlığı nedeni ile önemli limanı, marinası, termal tesisleri, yöresel yemekleri ile her türlü turizm çeşidini ve aktivitelerini bünyesinde barındırıyor.
Kuşadası’nın topoğrafik yapısı dağlık ve kimi yerde düzlük şeklinde olmasından dolayı düzlük alanlar eski dönemlerinde genellikle tarım alanları olarak kullanılmış, dağlık arazilere ise birbirinden güzel şirin köyler kurulmuş.
Kuşadası, antik çağlardan beri etrafını çevreleyen Efes, Milet, Priene, Didyma, Afrodisias, Tralles, Nysa, Alabanda, Alinda, Gerga ve Harpasa gibi antik kentlere yakınlığından dolayı da hem kültürel olarak dolu dolu hem de deniz, kum ve güneşin tadını çıkaracağınız benzersiz lokasyonlardan biridir.

BALIKESİR: Balıkesir, Ege ve Marmara Denizine olan kıyılarıyla, eşsiz koyları, adacıkları, dağları ve kaplıcaları ile Marmara Bölgesi'nin önemli bir turizm merkezidir.
Erdek ilçesi, Kapıdağı Yarımadası, Avşa, Marmara, Saraylar ve Ekinlik adacıkları görülmesi gereken yerlerdir. Ayrıca Balıkesir civarındaki Kirazlı Manastırı, Kızılköse ve Daskyleion antik kentleri ve Kuş Cenneti Milli Parkı'nı ziyaret edebilirsiniz.
Susurluk, ünlü "Susurluk tostu" ve "Susurluk ayranı"nın tadını çıkarabileceğiniz Balıkesir'in bir ilçesidir.
Zağnos Paşa Cami ve Külliyesi, Kuvayi Milliye Müzesi ve Karesi Bey Türbesi şehrin turistik mekanlarıdır. Çamlıktepe'den Balıkesir'in panoramik manzarasının keyfini çıkarabilirsiniz.
Havran, Edremit, Burhaniye, Gömeç ve Ayvalık; Balıkesir'de ziyaret etmeniz gereken diğer ilçelerdir. Körfez bölgesinden arabayla seyahat ediyorsanız Kaz Dağları'ndan (Antik İda Dağı) geçersiniz.
Ayvalık'ta Şeytan Sofrası'nı ziyaret edebilir ve muhteşem gün batımının keyfini çıkarabilirsiniz.
Ayvalık'ın Cunda Adası'nda "papalina balığı" ve ünlü "Ayvalık tostu"nu muhakkak denemelisiniz. Ayrıca Sarımsaklı Plajı'nda yüzebilir, zeytinyağı satın alabilir ve tekne turlarına katılabilirsiniz.
Edremit ilçesi termal ve dağ turizmi seçenekleri sunarken, Kaz Dağları'nın altında yer alan Altınoluk kasabası temiz havası ile ünlüdür.
Havran-Edremit-Akçay-Güre-Altınoluk yolu üzerinde Tahtakuş Etnografya Müzesi, Kaz Dağları (İda Dağı) eteklerindeki Antandros Antik Kenti ve Şahinderesi Kanyonu görülmeye değerdir. Kaz Dağı Milli Parkı'nda trekking turuna katılmak ya da Kaz Dağı'nın dibindeki buz gibi şelalelerde yüzmek ilginizi çekecek diğer etkinliklerdendir.

BARTIN: 5000 yıl önceye uzanan köklü tarihini 1200 yıllık doğal ormanlar, yalçın dağlar ve altın sarısı kumsallarla buluşturan şehir. Küre Dağı Millî Parkı’nın oksijen yüklü havasıyla konuklarının enerjisini yükselten kent merkezi, ahşap Bartın evlerinin yanı sıra tarihî hanlar, hamamlar ve taş köprülerle değer kazanıyor. Yakın çevrede Güzelcehisar Lav Sütunları ile başlayan görsel şölen, Kuşkayası Antik Yol Anıtı ve Amasra’da devam ediyor. Yörenin dillere destan lezzetlerini tatmak, müzelerini gezmek ve çarşılarından alışveriş yapmak için gezsen Bartın’ı.
Batı Karadeniz kıyılarında yer alan Bartın, Küre Dağları Milli Parkı'nın batı ucunda bulunan ve orman bakımından zengin bir şehirdir. 3000 yıllık tarihi, kültürel ve folklorik değerleri ile Bartın kenti antik Sesamos (Amasra), Kromna (Kurucaşile) ve Erythinoi (Çakraz) sınırları içindedir.
Parthenios Nehri (Bartın Irmağı) antik Paphlagonia ve Bitinya bölgeleri arasında doğal bir sınır oluşturur. Antik adıyla Parthenopolis olan günümüz Bartın, antik kaynaklarda sıklıkla yer almaktadır. Şehrin merkezi üç taraftan sularla çevrilmiş durumdadır ve Türkiye'nin yegâne nehir limanıdır. Ayrıca içinden üç ırmağın geçtiği tek şehirdir.
Gemi atma töreni, folklorik kostümler, el işleri, Bartın İşi Telkırma, dokuma, ahşap oyma (çekicilik), gemi yapımcılığı, taş sac yapımı, yöresel yemekler, yöresel etkinlikler ve bayram günleri gibi sosyal unsurlar Bartın'ın canlı kültürel yaşamı için vazgeçilmezdir.



BATMAN: Batman, Anadolu’da ilk yerleşik hayata geçilen topraklardan biri olan M.Ö 11.000 yıllarından beri yerleşim görmüş olan Hallançemi Höyüğü’nü sınırlarında barındırmaktadır. Neolitik dönemden Osmanlı dönemine kadar kesintisiz olarak medeniyetlere ev sahipliği ve hatta başkentlik yapmıştır.
Medeniyetlerin beşiği olan Mezopotamya topraklarında bulunan Batman, Dicle Nehri ve onun kolları Batman ile Garzan Çayları arasındaki havzada yerleşmiş olan Güneydoğu Anadolu Bölgesi'nde yer alır.

BAYBURT: Zirveleri karlı dağların ardındaki efsaneler şehri Bayburt’a hoş geldin! Burasıdır ki sayısız efsaneye, söylenceye ve halk hikâyesine kaynaklık etmiş, ozanların piri Dede Korkut’un şehridir. Aydıntepe Yeraltı Şehri, Bayburt Kalesi, Çımağıl Mağarası, Sarıkayalar Şelalesi, Ulu Cami, Yılanlı Köyü, Baksı Müzesi, Kenan Yavuz Konağı ve Kültür Evi ile gönülleri fetheder. Çoruh’ta rafting, Kop Dağı’nda kayak, Aslan Dağı’nda piknik yapmak ve dillere destan yerel lezzetleri denemek için gezsen Bayburt’u.
Bayburt, tarihi M.Ö. 3000’lere kadar uzanan, Doğu Anadolu’yu Karadeniz’e bağlayan tarihi İpek Yolu üzerinde yer alır.         
Bayburt, el değmemiş doğasıyla adeta bir huzur şehridir.. Ulu dağlar, kar suyunun biriktirdiği dağ gölleri, Çoruh vadisi şehri ilgi çekici kılar. Yakupabdal Tabiat Parkı, Aslandağı Vilayet Ormanı, Sırakayalar Şelaleleri, Çımağıl Mağarası, Kaçkar Dağları, Aydıntepe yaylası ve göleti, Balıklı Göl, Aygır Gölü; Bayburt’taki bakir doğal alanlardan bazıları.

BİLECİK: Gizemli mirası verimli topraklar ve gizli doğal güzelliklerle birleştirir.
MÖ 3 binli yıllara uzanan köklü geçmişini Bizans, Selçuklu ve Osmanlı eserleriyle zenginleştiren, jeopolitik konumuyla uygarlıkların gözdesi olmuş, doğal ve tarihî güzellikler diyarı. Osmanlı Devleti’nin manevi ve fikrî kurucuları Ertuğrul Gazi’yi, Şeyh Edebali’yi, Dursun Fakih’i yetiştirmiş; Kurtuluş Savaşı’nda dönüm noktalarına ev sahipliği yaparak Cumhuriyet’in önünü açmış “ahi” şehir. Yörenin meşhur nar ve ayva lokumları tadında keşifler için gezsen Bilecik’i.
Bilecik'teki ilk yerleşim yeri, M.Ö. 7000'li yıllarda tarih öncesi döneme kadar uzanır. M.Ö. 7000'li yıllarda tarih öncesi döneme kadar uzanır. Batı Anadolu'nun en eski yerleşimlerinden olan Şehir, tarihin birçok medeniyetine tanıklık etmiştir: Tarih boyunca Bilecik, Hititlere, Friglere, Kimmerlere, Lidyalılara, Perslere, Makedonlara, Bitinya Krallığı'na, Roma İmparatorluğu'na ve Bizans'a ev sahipliği yapmıştır. Buna ek olarak Osmanlı İmparatorluğu'nun kurulduğu yer olan Bilecik, Kurtuluş Savaşı sırasında Türkiye Cumhuriyeti'nin kurulmasında da önemli rol oynamıştır.
Birinci İnönü Muharebesi ve İkinci İnönü Muharebesi (Kurtuluş Savaşı'nın iki önemli muharebesi) Bilecik'te gerçekleşti. Bilecik'teki tarihi ve arkeolojik eserlerin çoğu Camiler, mezarlar, hanlar, hamamlar, sivil mimari örnekleri ve Osmanlı dönemine ait benzer yapılardır. Bilecik mutfağı, lezzetli hamur işleri spesiyaliteleri ve lezzetli kebapları ile de ünlüdür. Ayrıca Bilecik geniş bir ekoturizm ve tarım turizmi platformu potansiyeline sahiptir. Kurşunlu Eko ve Tarım Turizmi Köyü ile Pazaryeri Kınık Çömlekçilik ve Ekoturizm Köyü misafirlerini kollarını açarak karşılar.

BİNGÖL: Yukarı Fırat bölgesinde yer alan Bingöl, MÖ 5. yüzyıla uzanan geçmişiyle çeşitli uygarlıklara yurt olmuş önemli bir Doğu Anadolu vilayetimizdir. Bingöl Dağları’nın birçok hikâyeye ve rivayete mekan olduğu buzul gölleri ve ihtişamlı görüntüsü, Doğu Anadolu’nun en zengin orman alanlarından birine sahip yeşil alanları ve kentin barındırdığı Anadolu uygarlıklarına ait çeşitli izlerle bu şehri tanımak için gezsen Bingöl!
Doğu Anadolu Bölgesi’nin Yukarı Fırat Bölümü içerisinde yer alan Bingöl, Türkiye’nin doğusu ile batısını, kuzeyi ile güneyini birbirine bağlayan ana yollar arasında bir kavşak konumundadır. Serin yaylaları, oksijen deposu yemyeşil dağları, yüzen adaları, kış sporlarına ve dağ sporlarına elverişli coğrafyası, çok sayıda doğal gölü ve göleti, mesire yerleri, serin doğal suları, termal su kaynakları ile doğa severlere hitap eden bir şehirdir.
Bingöl, tarihî değerler bakımından da Anadolu zenginliğini yansıtır. Geçmişi MÖ 5000’li yıllara uzanan ilde Urartu, Asur, Hitit, Pers, Bizans, Roma ve sonrasında Eyyubi, Artuklu, Selçuklu ve Osmanlı dönemlerine ait pek çok eser yer alır.
Pek çok doğal güzellik barındıran Bingöl’ün dört yanında sıradağlar, dağların üzerinde ise irili ufaklı sayısız krater gölü bulunur. İlin, adını bu göllerden aldığı ve Bingöl dağlarında bulunan göllerden birinin içeni ölümsüzleştiren “ab-ı hayat” içerdiği rivayet edilir.
Zengin tarihî ve kültürel yapısı, el değmemiş doğası ile Bingöl, keşfedilmeyi bekliyor!

BİTLİS: Derin bir vadide kurulan Bitlis, doğal bir geçit konumunda olup Tarihî İpek Yolu üzerinde bulunmaktadır. Kaleler, anıt mezarlar, kümbetler, hanlar, hamamlar, medreseler ve köprüleriyle tarihî dokusunu koruyan Bitlis, Yontma Taş Devri’nden beri yerleşime sahne olmuştur. Urartular, Asurlular, Persler, Makedonlar, Romalılar, Selçuklular, İlhanlılar, Osmanlılar gibi medeniyetlere ev sahipliği yapan kent, engin kültürel mirasının yanında el değmemiş ve enfes bir tabiata sahiptir.
UNESCO Dünya Mirası Geçici Listesi’nde yer alan Ahlat Mezar Taşları başta olmak üzere sayısız kalesi, camisi ve kalıntılarıyla tarihî zenginliklerini; Nemrut Yanardağı ve Nemrut Krater Gölü, Süphan Dağı, Van Gölü başta olmak üzere nefes kesen doğal güzellikleri sergileyen Bitlis âdeta bir yeryüzü cennetidir.

BOLU: Karadeniz Bölgesi’nde yer alan, tarihi MÖ 1200’lere dayanan: Hititleri, Romalıları, Bizanslıları ve Osmanlı Devleti’ni ağırlayan Bolu, yıllar içinde kendine has gelenek ve görenekleriyle özgün bir kimlik edinmiştir.
Topraklarının %65’i ormanla kaplı olan Bolu, tertemiz havası ve muhteşem doğasıyla yeşilin her tonunu görebileceğiniz ağaç çeşitliliğine sahip. Bolu, Türkiye’nin en çok nüfusa sahip iki kenti olan İstanbul ve Ankara’nın kesişim noktaları arasında yer almasıyla önemli bir konum da edinir.
Abant, Gölcük, Göynük Sünnet Gölü, Mudurnu Sülüklü Göl, Kıbrıscık Karagöl, Aladağ Beşpınarlar, Bolu Yaylaları, Seben Taşlıyayla Gölü, Yedi Göller ve Göksu gibi doğal güzelliklerin ev sahibi Bolu, gerçek bir yeryüzü cenneti. Dünya çapında üne sahip Bolu ve Mengenli aşçılar, geleneksel lezzetlerin yaşatılmasına büyük önem verirler ve bu durum, Bolu Mutfağı’nı özel bir mutfak haline getirir.

BURDUR: Birçok kültürel değeri bünyesinde barındıran, kültür ve tarih deyince akla gelen bu kent, arkeolojik öneminin yanı sıra zengin bir doğaya da sahiptir. Çeşit çeşit canlıya ev sahipliği yapan bu şehrin büyüsüne kapılmak istiyorsan Gez Sen Burdur!
Tarihten Doğaya, Gölden Lavantaya; Burdur
Türkiye’nin güneybatısında yer alan Burdur, Akdeniz kıyı kesimi ile Anadolu’nun iç kesimlerini birbirine bağlayan yolların kavşak noktasında bulunuyor. Coğrafi yönden Göller Bölgesi’nin İncisi, zengin halk kültürü ve müziğiyle kültürel yönden Teke Yöresinin Başkenti olarak bilinir. Burdur; göller, mağaralar, tabiat, parklar, yaylalar gibi doğal güzellikler ile antik kentler, höyükler, kervansaraylar, konaklar ve camiler gibi tarihi ve kültürel değerleri buluşturan önemli bir konuma sahiptir.
Burdur’un tarihi paleolitik çağlara kadar uzanır ve şehir bugünkü sınırları ile Isparta ve Antalya’yı içine alan antik Pisidia bölgesinde yer almıştır. Bölgenin en önemli antik kentlerinden olan ve UNESCO Geçici Miras Listesi’nde bulunan Sagalassos Antik Kenti ve Kibyra Antik Kenti, Burdur ziyaretinizde mutlaka gitmeniz gereken iki nokta. Höyücek, Hacılar ve Kuruçay Höyükleri, Kremna, Bubon, Balboura Antik Kentleri, Susuz Han, İncir Han, Ulu Cami, Bakibey Konağı, Taş Oda Konağı, Çelikbaşlar Evi, Mısırlılar Evi, Piribaşlar Evi, Doğa Tarihi Müzesi ve Türkiye’nin en zengin müzeleri arasında yer alan Burdur Arkeoloji Müzesi, Burdur’un çok çeşitli kültürel ve tarihi değerleri arasında yer alıyor.
Türkiye’nin Maldivler’i olarak anılan, eşsiz turkuazın tonları ve beyaz kumsallarıyla dünyanın en göz kamaştırıcı göllerinden biri olan Salda Gölü ve Türkiye’de turizme açılan ilk mağara olan İnsuyu Mağarası, Burdur gezi rotasının en önemli doğal duraklarının başında gelir. Burdur, ziyaretçilerine ayrıca kış aylarında eşsiz göl manzarasıyla Salda Kayak Merkezi’nde kayak yapma imkânı da sunar. İlkbahar aylarında Lisinia gül bahçelerinde gülün, yaz aylarında ise Yeşilova ve Akçaköy lavanta vadilerinde lavantanın kokusunu burum buram içine çekebileceğiniz gibi gül ve lavantalar arasında kendinizi masallar diyarındaymış gibi hissedersiniz. Yaz aylarında birçok nadir kuş türüne ev sahipliği yapan Burdur, Yarışlı, Karataş ve Gölhisar Gölleri ile Yapraklı ve Karacaören Baraj Gölleri’nde, dağ, tepe, kanyon ve tabiat parklarında doğa sporları yapma potansiyeline sahiptir. Yaban hayvanlarının rehabilite edildiği Lisinia Doğa ise ahşaptan yapılmış ilginç yapılarıyla, lavanta ve aromatik bitki bahçeleriyle ziyaretçilerin hafızalarında unutulmaz izler bırakıyor.

BURSA:Osmanlı İmparatorluğu'nun ilk başkenti olan bu yemyeşil şehir, hem tarihi dokusu hem de doğal güzellikleriyle ziyaretçilerine harika bir deneyim sunar. Uludağ'ın eteklerine kurulmuş olan Bursa, aynı zamanda Türkiye'nin en önemli sanayi ve gastronomi merkezlerinden biridir.
Bursa'ya geldiğinizde mutlaka görmeniz gereken yerlerin başında, şehrin kalbinde yer alan ve etkileyici hat sanatıyla süslü yirmi kubbesiyle Ulu Cami geliyor. Hemen yanı başındaki tarihi Koza Han'da ipek ürünlerine göz atabilir, avlusunda bir yorgunluk kahvesi içebilirsiniz. Şehrin simgelerinden olan Yeşil Türbe ve Yeşil Cami ise eşsiz çini işçilikleriyle sizi kendine hayran bırakacaktır. Tophane Parkı'na çıkarak hem şehrin panoramik manzarasını izleyebilir hem de Osmanlı'nın kurucuları Osman Gazi ve Orhan Gazi'nin türbelerini ziyaret edebilirsiniz. Eğer vaktiniz varsa, UNESCO Dünya Mirası Listesi'ndeki şirin Cumalıkızık Köyü'nün taş sokaklarında dolaşıp tarihi Osmanlı evlerini görmenizi de kesinlikle tavsiye ederim.
Tabii ki Bursa'ya gelip de meşhur lezzetlerini tatmadan dönmek olmaz! Dünyaca ünlü İskender Kebabı'nı anavatanında denemelisiniz. Ayrıca, lezzetli kestane şekerinden alabilir, tahinli pide ve pideli köfte gibi yöresel tatları da keşfedebilirsiniz.Dört Mevsim Bir Zirve: Uludağ. Bursa ilinin hemen güneyinde yükselen Uludağ, 2.543 metrelik zirvesiyle Batı Anadolu'nun en yüksek dağıdır. Antik çağlarda "Mysia Olympos'u" (Keşiş Dağı) olarak bilinen bu görkemli dağ, günümüzde sadece Bursa'nın değil, tüm Türkiye'nin en popüler doğa ve kış turizmi merkezlerinden biridir.
Uludağ denildiğinde akla ilk gelen, şüphesiz kış turizmi ve kayaktır. Türkiye'nin en eski ve en gelişmiş kayak merkezine ev sahipliği yapan dağ, Aralık ayından Mart sonuna kadar uzanan kayak sezonu boyunca yerli ve yabancı binlerce turisti ağırlar.



ÇANAKKALE: Tarihi Yeniden Yazan Kahramanların Şehri
Çanakkale şehri Ege ve Marmara Denizi’ni birbirine bağlayan Çanakkale Boğazı’nın girişinde yer almaktadır. Tarih boyunca insanlık için önemli birçok lider, komutan, savaşçı, sanatçı, filozof, kâşif, ve şairin yollarının kesiştiği bir yerdir.
İlyada ve Odysseia destalarına konu olan efsanevi savaşa sahne olmuş, UNESCO Dünya Mirası Listesindeki Troya Ören Yeri’nin olduğu, Türk Milletinin gurur kaynağı olan Çanakkale Muharebeleri’nın yaşandığı topraklar, Avrupa kıtası ile Asya kıtasını birbirinden ayıran iki boğazdan biri olan Çanakkale Boğazında yer alır.
Felsefenin dev isimlerinin yaşadığı Assos Antik Kenti, Roma medeniyetinin kuruluşuna öncülük etmiş Aeneas’ın doğup büyüdüğü bir ilham coğrafyasıdır.
Çanakkale, Gelibolu Cephesinde hayatını kaybeden onurlu askerlerin ebedi istirahatgahıdır.
Çanakkale Savaşları Gelibolu Tarihi Alanı: I. Dünya savaşında açılan Gelibolu cephesi muharebeleri sırasında bu bölgede hayatını kaybeden askerleri ölümsüzleştirme amacıyla kurulmuştur. Milli park; anıtlar, mezarlar ve heykellerin yanında, Arıburnu Tepeleri ve Tuzla Gölü gibi doğal güzelliklere de ev sahipliği yapmaktadır. Yeşil tepeler, kum plajlar ve mavi sular burada hayatını kaybeden cesur askerlerin istirahatgahını oluşturmaktadır.
Gelibolu, Kilitbahir ve Eceabat noktalarından yolcu vapuru ve arabalı vapur ile Çanakkale’ye seferler düzenlenmektedir.
Gökçeada, Türkiye’nin en büyük adasıdır. Çanakkale’nin hemen batısında yer almaktadır. Adadaki tepeler, zeytin ve çam ağaçlarıyla çevrelenmiştir ve Adada çok sayıda da manastır yer almaktadır.  Gökçeada’ya ulaşım Kabatepe’den düzenli feribot seferleri ile yapılmaktadır. Ağustos ayında yapılan yerel festivaller ziyaretçileri ve bölge halkını adaya toplamaktadır.
Bozcaada’ya yaklaştığınızda dikkati ilk çeken Bozcaada Kalesi’dir. Sonrasında gözünüz beyaz evlere, sahildeki restoran ve kafelere kayacaktır. Ada şaraplarıyla ünlü olduğundan, üzüm bağlarını görmek için bir tura çıkmak güzel bir seçenek olacaktır.
Çanakkale limanına geldiğinizde size efsanevi Troya Savaşının sembolü ahşap Truva Atı karşılar. Alexandria-Troas Limanı MÖ. 1.YY’da inşa edilmiştir ve Aziz Paulos’un, yaptığı misyonerlik yolculukları sırasında uğradığı limanlardandır. Assos MÖ 7. yüzyılda deniz seviyesinden 238 metre yükseklikte volkanik bir tepe ve onun etekleri üzerine kurulmuştur. Assos kentinin koruyucu tanrçası için MÖ 540/530 da  Athena Tapınağı inşa edilmiştir.
Tepeden tüm Edremit Körfezini görebilir ve bu eşsiz manzaranın tadını çıkarabilirsiniz.
Assos’tan 25 km uzaklıktaki Gülpınar köyünde (eski adıyla Chryse) MÖ 2. yüzyıldan kalma bir Apollon tapınağı bulunmaktadır.
İlyada Destanı’nda yer alan mitolojik efsanelerin en bilinenlerinden dünyanın ilk güzellik yarışması Aphrodite, Hera ve Athena arasında, Kaz Dağı Pınarbaşı’nda gerçekleşmiştir.
Troya kralı Priam’ın oğlu Paris bu yarışmada Afrodit’i seçerek altın elmayı ona verir. Bu karar Troya Savaşı’nın sebebi olarak ünlenmiştir.
Çanakkale muhteşem manzaralar, tarihi yerler ve dinlendirici yeşilliklerle dolu bir kentdir.
Pınarbaşı’nın dinlendirici yeşilliklerinin keyfini sürebilmek için mitoloji bilgisi gerekmez. Pınarbaşı; yüzlerce kaynak, piknik alanlarını çevreleyen yemyeşil ağaçlar ve canlandırıcı su kaynaklarıyla doludur. Kaz Dağı Milli Parkı’nın kuzey girişinde bulunan Bayramiç ve Evciler noktaları günlük kamp için ana noktalardır.  Kalkım, Hamdibey ve Akçakoyun doğa turizmi için uygun olan köylerdir.
Biga geleneksel tarzda inşa edilen evlerin görülmesi için iyi bir yerdir. En yakın plajlar Karabiga, Şahmelek ve Kemer’de bulunmakta olup, Çan ilçesi; seramikleri ve sülfür kaynaklarıyla ünlüdür. Külcüler ve Kirazlı noktalarında da sıcak su kaynakları bulunmaktadır.

ÇANKIRI: Zengin bir kültürel mirasa sahip, çok eski zamanlardan beri insanlığa ev sahipliği yapmış olan Çankırı, tüm konukseverliğiyle seni karşılamayı bekliyor. Eşi benzeri olmayan doğası sayesinde birçok doğa sporu olanağına da sahip olan bu şehri keşfetmek ve şehrin gürültüsünden biraz da olsa uzaklaşıp küçük bir mola vermek için gezsen Çankırı!
Çankırı, antik çağda Gangra, o dönemde batıda Bithynia (Bitinya), doğuda ise Pontus diye isimlendirilen bölgeler arasında yer alan Paflagonya Bölgesi’nde bulunmaktadır.   Gangra isminden bahseden en eski yazılı kaynak M.Ö 3. yüzyılda yaşamış coğrafyacı Eratosthenes’dir. Gangra ismi, Luvi devrine kadar uzanan, Anadolulu yerel bir addır.  Ancak Osmanlı zamanlarında şehrin antik adı korunmuş, Kangırı veya Kângarı olarak kullanılmıştır.
Çankırı da yapılan arkeolojik çalışmalar incelendiğinde; Paleolitik Dönem’den itibaren kesintisiz yerleşim olduğunu, farklı (M.Ö. 600000-12000) dönemleri yansıtan eserler bulunduğunu görürüz. Arkeolojik veriler ışığında kentin zengin bir kültür mirası olduğunu söyleyebiliriz. 
Başkent Ankara’ya yaklaşık 1 buçuk saat mesafede olan Çankırı, yılın yarısında karlarla kaplı şiirlere konu olmuş dağları, ormanları ve yaylaları, zengin termal kaynakları, kamp, karavan, yürüyüş, tırmanış, bisiklet, fotoğrafçılık ve avcılık gibi her türlü doğa sporu olanağına sahiptir. Bunların yanı sıra görenleri hayran bırakan Tuz Mağarası, Hititlerden başlayıp, Roma, Bizans, Selçuklu ve Osmanlı dönemine ait eserleri, yüzyıllardır yaşatılan kültürel değerleri, sevecen insanları ve geleneksel konukseverliği ile bunaltıcı şehir hayatından uzaklaşmak ve nostaljiyi yaşayarak doğayla bütünleşmek isteyenler için ilginç özelliklere sahiptir.
Şehrin merkezinde yer alan cafe ve restoranlar, alışveriş merkezi ve tarihi mekânları ile görülmeye değer bir şehirdir.

ÇORUM: Kunduz ormanlarının göz kamaştıran güzelliği ve Kızılırmak’ın ufka doğru kaybolup giden büyülü kıvrımlarıyla taçlanan, Anadolu kültür mozaiğinin görkemli parçası. Bin tanrılı efsanevi uygarlık Hititler’in idari merkezi. UNESCO Dünya Kültür Mirası Hattuşa’ya ev sahipliği yapan sürprizli bir kültür ve gastronomi havzası. Boğazköy Sfenksi’ni, meşhur leblebisini, İskilip dolmasını ve çeltik tarlalarını keşfetmek için gezsen Çorum’u.
Çorum bölgesi, tarih öncesi ve tarih çağlarında önemli medeniyetlere sahne olmuş ve binlerce yıldır üst üste birçok medeniyete beşiklik etmiş. Maden yatakları bakımından çok zengin olan şehrin bu zenginliği, özellikle tarih öncesinde yerleşmelerin yörede yoğunlaşmasının başlıca nedeni olmuş.
Günümüzden yedi bin yıl öncesine ait kültürel verilere rastlanan ve Anadolu’da ilk organize devleti kuran Hititler'in başkenti Hattuşa, Çorum sınırları içerisinde yer alıyor.
Çorum müstesna doğal güzellikleri ve yaşayan geleneksel kültür yapısı ile de görülmesi gereken yerlerden biri. Ana Tanrıça Kybele’ye ev sahipliği yapan doğa harikası İncesu Kanyonu'nda; Kargı, Osmancık ve İskilip yaylalarında trekking, bisiklet, karavan, kamping, jeep safari gibi alternatif aktiviteler yapmak da mümkün!

DENİZLİ: Ege, İç Anadolu ve Akdeniz Bölgelerinin birleştiği noktada, Anadolu’nun önemli kavşak noktasında bulunan Denizli, hem coğrafi konumu hem de doğal güzellikleri ile tarih boyunca birçok uygarlığa ev sahipliği yapmıştır. Denizli, özel konumuyla Anadolu’da iskan etmiş pek çok uygarlığın kültürünü yetiştirmesi için bir fidanlık işlevi görmüştür. Eşine az rastlanır bir doğal ve kültürel dokuya sahip bu kenti sen de tanımak için gezsen Denizli’yi!
Tarih ve Doğanın Buluştuğu Şehir 
Ege, İç Anadolu ve Akdeniz Bölgelerinin birleştiği noktada, Anadolu’nun önemli kavşak noktasında bulunan Denizli,  hem coğrafi konumu hem de doğal güzellikleri ile tarih boyunca birçok uygarlığa ev sahipliği yapmıştır. Hitit, Frig, Lidya, Roma ve Bizans gibi birçok medeniyetin izlerini görebileceğiniz Denizli, UNESCO Dünya Kültür Mirası Listesi’nde yer alan Hierapolis Antik Kenti ile tüm dünyada tanınmaktadır. Lykos Vadisi’nin verimli toprakları üzerinde yer alan Denizli tarihi, arkeolojik, kültürel ve doğal güzellikleri yönünden zengin bir potansiyele sahiptir.
Anadolu Yarımadası’nın güneybatısında, Ege Bölgesi’nin güneydoğusunda yer alan Denizli şehri, Antik dönemde haberleşme ve ticaret merkezi konumu nedeniyle çok sayıda uygarlığa ev sahipliği yapmıştır. Doğal ve kültürel miras değeri ile UNESCO Dünya Kültür Mirası Listesi’nde yer alan Hierapolis Antik Kenti’nin de dahil olduğu, Colossae, Tripolis, Laodikeia, Herakleia, Attuda gibi birçok önemli antik kenti barındırmaktadır. Kutsal Hac Yolu olarak bilinen İzmir-Efes yolunun sonunda yer alması, İncil’de adı geçen Yedi Kilise’den biri olan Laodikeia Kilisesi’ne ev sahipliği yapması, fetih ve kervan yollarının üzerinde bulunması Denizli’ye ayrı bir önem kazandırmaktadır.
Antik dönemin önemli yerleşim bölgesi olan Lykos (Çürüksu) Vadisi içinde yer alan Denizli, beyaz ve kırmızı renkli travertenleri, şifalı termal suları, zengin fauna ve florası, yemyeşil doğası, eko turizm olanakları, zengin mutfak kültürü, özgün el sanatları ile Ege Bölgesi’nin önemli bir cazibe merkezi olarak ilgi görmektedir.
Pamukkale: Denizli'ye bağlıdır. Denizli’nin kültür ve turizm açısından en önemli ilçelerinden biri olan Pamukkale; UNESCO Dünya Mirası Listesi’nde doğal ve kültürel miras olarak yer alan Pamukkale Travertenleri, Hierapolis Antik Kenti,müzeleri, ekoturizm değerleri ve yaylalarının yanı sıra Karahayıt Kaplıcaları, Teleferik ve Bağbaşı Yaylası, Akhan Kervansarayı, Gözler Lavanta Bahçeleri, Seyir Tepesi, Çamlık Parkı gibi cazibe merkezleri ile de görülmesi gereken bir destinasyondur. Pamukkale’ye 15 km uzaklıkta bulunan ve Denizli’nin bir diğer önemli antik kenti olan, İncil’de adı geçen 7 Kiliseden biri olan ve görkemli yapılarıyla dikkat çeken Laodikeia Antik Kenti de Pamukkale’ye geldiğinizde gezebileceğiniz değerler arasındadır.

DİYARBAKIR: Fırat ve Dicle’nin kadim kolları arasında bir medeniyet beşiği… Mutfağından mimarisine, geleneksel sanatlarından özgün şehir yaşamına sayısız beşeri izin yüce bir manevi ruhla tesis edildiği bu şehri tanımak istiyorsan gezsen Diyarbakır!
Güneşin kalbindeki kent
Diyarbakır, binlerce yıllık kadim Mezopotamya kültürünün binlerce yıllık tarihi geçmişine sahip en güzel şehirlerden biridir. Yüzyıllar boyu çok sayıda medeniyete ev sahipliği yapmış, kültürel ve manevi ruhu yüksek bir coğrafyanın adıdır.
Anadolu ve Yukarı Mezopotamya coğrafyasının en kadim şehrinde geçmiş, bugün ve gelecek arasındaki zaman tünelinde bir şehir Diyarbakır. Asurlulardan Urartulara, Medlerden Perslere, Romalılardan Bizanslılara, Mervanilerden Selçuklulara, Artuklular, Eyyübiler, Akkoyunlular ve Osmanlı İmparatorluğu’na kadar pek çok medeniyetin izlerini taşıyan bu kadim şehir keşfedilmeyi bekliyor.
Topraklarında barındırdığı 33 medeniyetin ortak kültürüyle, uygarlık tarihinin en önemli basamaklarının oluşumu ve gelişiminin izlendiği Diyarbakır, isminin her bir hecesinde tarihin farklı dönemini barındıran kadim bir şehirdir. Uygarlıkların birbiri üzerine yükseldiği bu şehir, her gelen uygarlıktan bir kültür almış ve bu kültürü yüzyıllar boyunca kendisinden sonra gelen nesillere aktarmıştır.

DÜZCE: Düzce, Ankara ve İstanbul arasında yer alır, kuzeybatıda Büyük Melen Vadisi ile Karadeniz'e açılır. Barındırdığı eşsiz doğal güzellikleriyle doğanın gözdelerinden sayılabilecek bu kent, tarih boyunca pek çok uygarlığı kendine çekmiştir. Sen de ona doyamayacaksın, gezsen Düzce’yi! 
Düzce, Ankara ve İstanbul arasında yer alır, kuzeybatıda Büyük Melen Vadisi ile Karadeniz'e açılır. Düzce'nin coğrafi konumu ve doğal özellikleri, onu doğaseverler için oldukça cazip kılar. Ormanlık alanları, yaylaları, şelaleleri, uzun sahilleri, doğal mağaraları, rafting tesisleri; Düzce’yi bir yeryüzü cenneti yapar. İlde yaşayan zengin kültürel çeşitlilik, kendini mutfak kültüründe de göstermiştir.
Düzce'nin bulunduğu bölge, Herodot, Xenophon ve Strabon gibi antik dönem yazarlarına göre MÖ 1200-700 yıllarında Trakya halkının anavatanı olarak bilinir. Düzce'de pek çok tarihi mekân geçmişte bölgede yaşayan Bithynia, Roma, Ceneviz, ve Osmanlılardan kalmıştır. Bu dönemlerden kalma, Antik Tiyatro, Ceneviz Kalesi, Roma Köprüsü, su kemerleri, türbe, cami ve sivil mimari örnekleri şehrin tarihi dokularını oluşturur.

EDİRNE: İstanbul’dan Türkiye’nin batısına, Yunanistan ve Bulgaristan sınırına kısa bir gezi; Edirne, hem İstanbul’dan kısa bir şehir kaçamağı hem de hayal ettiğiniz başlı başına kültürel bir gezi olabilir. Bu büyüleyici şehri keşfetmek için zaman ayırmaya değer!
Tarihsel olarak Adrianopolis veya “Hadrian Şehri” olarak bilinen Edirne, eski bir Trakya köyü olan Uskudama bölgesinde şehri kuran Roma İmparatoru'nun adını taşır. Şehir yaklaşık 1 (bir) asır kadar Osmanlı İmparatorluğunun başkenti olmuştur.
Mimar Sinan tarafından inşa edilen ve 2011 yılında UNESCO Dünya Mirası Listesi’ne giren Selimiye cami ve Külliyesi; Eski cami, Üç Şerefeli cami, Enez Antik Kenti, Edirne Arkeoloji ve Etnografya Müzesi, hanlar, Türk hamamları ve sarayları ve şehrin 10 tarihi köprüsü Edirne’nin görülmeye değer yerleri arasındadır.
Edirne, Festivaller şehridir.
Kırkpınar’da her yıl düzenlenen Yağlı Güreş Festivalleri, Türkiye’nin ve dünyanın her yerinde ünlüdür. Etkinlik her sene Haziran sonu veya Temmuz başında gerçekleşir.
Ayrıca Edirne’nin ünlü tava ciğeri ile bando müziğini tanıtan Uluslararası Edirne Bando ve Ciğer Festivali’nin de keyfini çıkarabilirsiniz.
Edirne’de kaçırmak istemeyeceğiniz diğer bir festival de, baharın gelişini en geleneksel ve eğlenceli şekilde karşılayan Kakava Festivali – Hıdırellez’dir.

ELAZIĞ: Ticaret yolları üzerindeki konumuyla asırlar boyunca bir inanç, kültür ve sağlık şehri olan Elazığ’ın geçmişi, M.Ö. 2 binli yıllara uzanır. Aziz şehri süsleyen kaleler, çarşılar, camiler ve hamamlar ise görkemli zamanların sessiz tanıkları gibidir. Gakkoşlar diyarını keşfetmeye şehre hâkim bir noktaya kurulu Harput’tan başlanır. Ardından çarşılarda gezilir, yerel yemeklerin tadına bakılır ve Hazar Gölü’nde gün batımı izlenmeye gidilir. Dahası Hazarbaba Dağı’nda yamaç paraşütü, kayak ve doğa yürüyüşü deneyimi için gezsen Elazığ’ı.
Doğu Anadolu’nun Yukarı Fırat Bölümü’nde yer alan Elazığ, Mezopotamya'ya can suyu veren Fırat ve Dicle nehirlerinin anayurdu, onlarca medeniyetin ev sahibi, Türkiye gibi üç tarafı sularla çevrili bir huzur yarımadası, bereketli topraklar ve Anadolu kültürüyle yoğrulmuş bir şehirdir.
Elazığ’ın tarihi, arkeolojik buluntulara göre MÖ 10.000 yıllarındaki Paleolitik dönemlere kadar uzanır. Günümüzden 4,000 yıl öncesindeki yazılı Hitit kaynaklarında adı “İşuva” olarak geçen kadim bir yerleşim bölgesidir Elazığ. Bu kadim geçmiş; çok kültürlü bir hoşgörü ortamını ve ilin adının türediği kelime olan “El-Azık (bolluk ve bereket)”ın yerindeliğini kanıtlar şekilde zengin bir yerel mutfağı da beraberinde getirir.
Elazığ, Fırat Nehri’nden Peri Suyu’na akarsuları, Türkiye’nin ikinci büyük barajı olan Keban Barajı’nın yanı sıra Hazar ve Karakaya gölleri, Hazarbaba Kayak Merkezi’nden plajlara dek onlarca farklı doğal güzelliğe ve turizm varlığına ev sahipliği yapar.
Doğa, inanç, tarih, spor ve gastronomi meraklıları için Elazığ, keşfedilmeye değer birçok varlığıyla sizleri bekliyor!

ERZİNCAN: Fırat havzasında yer alan Erzincan, MÖ 2. binyıldan beri Doğu Anadolu Bölgesi’nin önemli yerleşim yerlerinden olmuştur. Munzur Dağları’yla adeta korunan şehir, birçok şelale, akarsu ve kanyon gibi tabii güzelliğe ev sahipliği yapmaktadır. Munzur’un bir kolu olan Ergan Dağı’na gelip harika bir kış ve kar sporu deneyimi yaşamak için gezsen Erzincan!
Doğu Anadolu Bölgesi'nde Fırat Nehri'nin yukarı kısmında yer alan Erzincan, Anadolu'nun en eski kültür merkezlerinden birisi. Tarihî İpek Yolu güzergâhında yer alan kent Hitit, Urartu, Med, Pers, Hellen, Roma egemenliğinde kalmış, 1071 Malazgirt Zaferi’nden sonra ise Türk hâkimiyetine geçmiştir. 
“Etrafı dağlık, ortası bağlık” diye tabir edilen kadim şehir Erzincan; muhteşem doğasında barındırdığı Munzur ve Keşiş sıradağlarıyla, ormanlarıyla, gölleriyle, Fırat Nehri’nin en büyük kolu olan Karasu Nehri’yle, temiz havasıyla, yemekleri ve tarihten günümüze ulaşmış kültürüyle Türkiye’nin güzide bir doğu şehridir.
Tarihi, kültürü, doğal güzellikleri ve bereketli topraklarıyla bir cazibe merkezi olan Erzincan keşfedilmeyi bekliyor!

ERZURUM: Doğa ve tarihin iç içe geçtiği, her mevsim ayrı güzellikler sunan bu kadim şehri keşfetmek için Gez Sen Erzurum!
Tarihi Antik Çağlar’a dek uzanan Erzurum, Anadolu’nun en eski şehirlerinden biri, Doğu Anadolu Bölgesinin kültür ve doğa varlıklarının zenginliği açısından önemli bir merkezidir. Ayrıca dünyanın en yüksek şehirlerinden biridir. Erzurum’un tarihini en iyi şekilde kentin mimari tarzı tanımlar. Surlar ve şehrin kalesi beşinci yüzyılda Bizans hakimiyetini hatırlatır.
Kentin Türk hakimiyeti 1071’deki Malazgirt Zaferi ile başlamıştır. Kanuni Sultan Süleyman, doğuya yaptığı seferle Erzurum’u Osmanlı İmparatorluğuna katmış ve ondan sonra il hep bir Türk şehri olarak kalmıştır. Birinci Dünya Savaşı’nda da işgalci kuvvetleri Anadolu’dan çıkarma direnişinde önemli bir rol oynamıştır.
Mustafa Kemal Atatürk ve kurmaylarının izlerini taşıyan şehir 12 Temmuz- 7 Ağustos 1919 tarihleri arasında Erzurum Kongresine ev sahipliği yapmıştır.
17. yüzyılın ünlü gezgini Evliya Çelebi, Erzurum’a yaptığı seyahatle ilgili: ‘Ben Erzurum’da 11 ay, 29 gün kaldım, yaz görmedim’ demiştir. Sert bir iklime sahip olan Erzurum, kış sporları denilince Türkiye’de ilk akla gelen şehirlerden biridir.
Türkiye’deki en uzun kayak sezonlarından birine sahip olan Palandöken Dağı ve Kayak Merkezi yılın altı ayı kayak için uygundur. 2011 yılında Dünya Üniversiteler Kış Oyunları'na ve 2017 yılında Avrupa Gençlik Olimpiyatları Kış Festivali’ne ev sahipliği yapan Palandöken Dağı, gece kayağı olanağı da sunmaktadır. Modern kayak pistlerinin yanı sıra güzel tesisleri de vardır. Palandöken, New York Times’ın 41 kayak merkezi arasında 18. sırada yer alır.
Erzurum’da her mevsim heyecan verici yeni deneyimler yaşayabilir ve farklı güzellikler bulabilirsiniz. Dünyanın en yüksek şelalelerinden biri olan Tortum Şelalesi, bunun en iyi örneklerinden biridir. Tortum Gölü, Narman’ın Peri Bacaları ve İspir Yedigöller ziyaretçilerin en çok ilgisini çeken yerlerdir.

ESKİŞEHİR: Yüzyıllardır toplumların ahenk içinde yaşadığı dünyanın en güvenilir şehirleri arasında yer alan kent, 2013 Yılında Türk Dünyası Kültür Başkenti seçilmiş, aynı zamanda UNESCO Somut Olmayan Kültürel Miras Başkenti olmayı da başarmıştır. Ülkemizin gururu bu şehirde tarihi bir yolculuk için gezsen Eskişehir!
Anadolu’daki batı
Eskişehir, kültürel zenginlikleri ve farklı kültürel topluluk ve grupların bir arada, ahenk içinde yaşadığı ve Dünya’nın en güvenli şehirleri sıralamasında 8, sıraya yerleşen bir kent kimliği ile öne çıkmaktadır.
Anadolu’nun en eski yerleşim merkezlerinden biri olan Eskişehir, çağlar boyunca önemli yolların kavşak noktasında bulunmuş, bir ticaret merkezi olarak önem kazanmıştır.
Tarih boyunca Frigya, Lidya, Roma ve Bizans hâkimiyetinde kalan şehir 11. yüzyıldan itibaren Selçuklu Devleti tarafından fethedilmiş ve Türk hâkimiyetine girmiştir.
Antik Frig Vadisi kalıntıları, Yazılıkaya Anıtı ve diğer arkeolojik eserlerin yanı sıra, Selçuklu ve Osmanlı eserleri ve modern kent müzeleriyle Eskişehir, zengin bir tarihî ve kültürel birikime sahiptir. Ayrıca doğal zenginlikleri olan kaplıcaları, mağaraları ve mesire yerleriyle de önemli bir turizm potansiyeli barındırmaktadır.
Kültürel zenginliklerle dolu Eskişehir, 2013 yılında Türk Dünyası Kültür Başkenti seçilmiş, kültür başkentliği sürecinde Türk dünyasının buluştuğu bir merkez hâline gelmiştir. Aynı yıl UNESCO Somut Olmayan Kültürel Miras Başkenti de olan Eskişehir, somut olmayan kültürel miras alanındaki bilimsel, kültürel ve sanatsal etkinliklerin de merkezi olmuştur.
Kütahya, Ankara, Bursa, Afyon ve Bilecik’e komşu olan Eskişehir’e, bu şehirlerden kara yoluyla ulaşılabilmektedir. Eskişehir’e Ankara’dan hızlı trenle yaklaşık 1,5 saatte, İstanbul’dan yaklaşık 3 saatte ve Konya’dan ise 2,5 saatte ulaşmak mümkündür.

GAZİANTEP: Gastronomi ve Tarihin Eşsiz Karışımı
Tarihî İpek Yolu’nun üzerinde bulunan, Anadolu tarihi boyunca birçok medeniyete ev sahipliği yapmış Gaziantep; mimarisi, doğası ve benzersiz yemekleriyle gelen herkesi kendine hayran bırakacak. Geçmişin havasının günümüzle karıştığı bu şehirde unutulmaz bir deneyim için gezsen Gaziantep!
Mezopotamya ile Akdeniz kültürlerinin birleştiği yerde, Tarihi İpek Yolu'nun üzerinde nesiller boyu farklı uygarlıklara kucak açan kadim şehir Gaziantep, günümüzde de modern ile gelenekseli kendine özgü bir tat ile sunar ziyaretçilerine… 
Gaziantep denince akla ilk olarak eşsiz mutfağı gelir. Gaziantep mutfağının çeşitliliği büyük ölçüde ev sahipliği yaptığı medeniyetlerden gelmektedir. Kültür ve tarih o kadar zengindir ki Antep’te, şehirde mozaiklerden oyuncaklara, hamamdan fıstığa, Kurtuluş Savaşı’ndaki Millî Mücadele’den Mevlevilik’e, zoolojiden gastronomiye, İslam bilim tarihinden şehrin kadim kültürüne değin geniş bir yelpazede pek çok müze bulunur. Gaziantep’e geldiğinizde bildiklerinizin de ötesindekini öğreneceğiniz bir yolculuğa hazır olun…
Gaziantep’in sundukları bunlarla da bitmez… Dünya’daki kendi tarzındaki tek su mimarisi örneği kasteller, dik yamaçların üzerine kurulu ihtişamlı kaleler, Fırat’ın kenarındaki mozaik döşemeli villalar, Yesemek Heykel Atölyesi ve tabi tarihi evleri ile Antep sokakları onları keşfedin diye sizi beklemekteler… 
Meşhur Yemekler: Beyran Çorbası, Yuvalama, Ali Nazik Kebabı, Şiveydiz, İçli Köfte, Antep Lahmacun, Firik Pilavı. 

GİRESUN: Karadeniz’in İncisi
Doğal güzellikleri ve özgün kültürüyle göz dolduran, tıpkı bol bol yetiştirdiği fındıklar gibi lezzetli bir turizm cenneti. Karadeniz’in incisi Giresun Adası, oksijen deposu yaylaları, meşhur fındıklı kadayıfı, Tirebolu çayı, hamsi böreği ve karalahana yemekleriyle konuklarını ağırlayan şehirde, kaleden manzara izlemenin tadı doyumsuzdur. Gün batımlarında deniz turuna çıkıp yunusların ve martıların oyunlarına tanıklık etmek için gezsen Giresun’u.
Karadeniz’in inci kenti Giresun, yeşille mavinin kucaklaştığı güzel bir sahil şehridir. Denize doğru uzanan yarımadanın üzerinde yer alan Giresun’da yeşilin her tonunu görebilir ve yaylalarında doğa ile içi içe olma fırsatı yakalayabilirsiniz. Upuzun sahil şeridinde denizin sahile vuruşunu izleyerek unutulmaz anlar yaşayabilirsiniz.
Giresun'un antik çağda adı Kerasus’tur. Bu isim bir kaynağa göre civarda bol yetişen “kiraz”dan; başka bir kaynağa göre de yarımadanın denize doğru bir boynuz gibi uzaması nedeniyle “boynuz” anlamına gelen “keras”tan üretilmiştir. Giresun, Romalılara, Bizanslılara, Rumlara, Çepni Türkmenlerine, Cenevizlilere ev sahipliği yapmış, 15 Ağustos 1461’de Fatih Sultan Mehmet tarafından Osmanlı topraklarına katılmıştır.
“Fındığın Başkenti, Kirazın Anavatanı”, sivil mimari örneği evleri, cami ve türbeleri, kilise ve manastırı, şehre hâkim tepesi üzerinde yer alan, tarihi M.Ö.160 yıllarına kadar giden kalesi, Doğu Karadeniz’de üzerinde insan yaşayabilen, “Amazon Kadınları” ve “Altın Post Efsaneleri” ile anılan adası ile Giresun; antik çağlardan modern zamana kadar üzerinde kurulmuş tüm medeniyetlerin izlerini taşır.
Coğrafi konumu ile kıyı kesimlerinde ılıman iklimi, iç kesimlerinde ise karasal iklimi ile her türlü kış ve doğa sporlarına uygun oluşu, tarihsel zenginlikleri ve doğal güzellikleri yanında el sanatları, balıkçılığı, avcılığı ve yaylaları ile Giresun turizm açısından ziyaretçilerine pek çok alternatif sunmaktadır.
Karadeniz’in kalbinde, yaşamın tüm renklerini en zengin tonlarıyla barındıran güzel şehrimiz Giresun, size bu eşsiz bölgenin sunabileceği tüm güzellikleri tek bir şehirde bulabilme ayrıcalığı yaşatıyor.

GÜMÜŞHANE: Yüksekliği 3 bin metreyi aşan dağlarla çevrili; başı bulutlarda, kökü tarihin derinliklerinde olan şehir:
Gümüşhane. Anadolu’yu Doğu Karadeniz’e ve Kafkaslara bağlayan eski ticaret yolları üzerindeki kent, 400’e yakın yaylası ile yeşilin binbir tonuna açılan düş kapıları gibidir. Santa Harabeleri’ni, Satala Antik Kenti’ni, Limni Gölü’nü, Tomara Şelalesi’ni, Örümcek ormanlarını ziyaret etmek; Zigana Dağı’nda kayak yapmak ve “yer altı incisi” Karaca Mağarası’nı keşfetmek için gezsen Gümüşhane’yi.
Gümüşhane Harşit Çayı ve Kelkit Çayı Havzası üzerine kurulmuş,6000 yıllık tarihi boyunca üzerinde büyük uygarlıkların yaşadığı, kültür çeşitliliğini bugüne kadar taşımıştır. Doğusunda Bayburt, batısında Giresun, kuzeyinde Trabzon, güneyinde Erzincan ile komşu olan Gümüşhane, binlerce yıllık tarihinde sahip olduğu gümüş madenlerinin zenginliğiyle adını, Türkçe “gümüş” ve Farsça “hane” sözcüklerinin birleşiminden almış.
Şehre Romalılar döneminde gümüş yeri anlamına gelen Arjiopolis denirken, 17.yüzyıl Osmanlı seyyahı Evliya Çelebi ise burayı Gümüşşehri olarak anlatmış. Şehrin geçmişinde önemli ticaret merkezi olan İpek Yolu üzerinde olması da tarih boyunca önemli bir merkez olmasını sağlamış.
Tarih boyunca Asurlular, Urartular, Medler, Persler Krallığı, Makedonlar, Pontus Krallığı, Roma İmparatorluğu, Emeviler ve Selçuklular gibi birçok kültürün hüküm sürdüğü Gümüşhane, Fatih Sultan Mehmet’in fethiyle 1461’de Türklerin hakimiyetine geçmiştir.

HAKKARİ: Kürt, Asurî ve Türkmen boylarının kavmî kültürle beraber inşa ettiği eşsiz bir tarihî ve kültürel harmana sahip şehrimiz; ulu dağları, derin koyakları, şelaleleri, buzullu gölleri ve dorukları, çayırları ve serin sularla çevrili yaylalarıyla bir tabiat cümbüşüne sahip olup tarih öncesi devirden bu yana önemli iskân yerlerinden olmuştur. Siz de bu atmosferi solumak istiyorsanız gezsen Hakkari!
% 87,6’sı dağlarla kaplı,  sarp ve zorlu bir coğrafyanın ev sahibi Hakkâri, tarih boyunca Urartular ve Asurlular, Medler, Persler, Sasaniler, Emeviler, Abbasiler, Büyük Selçuklular, Zengiler, İlhanlılar, Timurlular ve Osmanlılar gibi kadim medeniyetler tarafından yerleşim yeri olarak kullanılmıştır. Hakkâri, Türkiye’nin güney ve doğu ucunun kesiştiği bölümde, dağlar arasında bulunan, tarihiyle ve birbirinden farklı doğal güzellikleriyle keşfedilmeyi bekleyen bir şehirdir.
Hakkari’nin çeşitli imparatorluk ve devletler tarafından yönetim altına alınması coğrafyasından ötürü her zaman zor olmuş ve daha çok bağımsız olarak kalmasını sağlamış. Bundan dolayı dolayı bölge halkı sosyopolitik olarak aşiretler halinde örgütlenmiş. Hakkari hakkında öğrenecek ve bu topraklarda keşfedecek çok fazla şey sizi bekliyor!

HATAY: Türkiye coğrafyasının en eski yerleşimlerinin göründüğü Hatay, ovalar ve ırmaklarla beslenen verimli arazilerinin de yardımıyla, Doğu Akdeniz’de yüksek öneme sahip bir etkileşim yeri olmuştur. Bu durum; şehir dokusu, mimarî unsurlar, giyim kuşam, adetleri ve elbette mutfak kültürünün gelişmesi açısından tarihî ve kültürel olarak müthiş yoğun bir gelişim göstermesini sağlamıştır. Tadı damağınızda kalacak bir gezi deneyimi için gezsen Hatay!
Farklı inançların keşfedilmeye değer bir mutfak sanatı ile uyum içinde buluştuğu bir şehre büyük bir değer katan mozaikler. Kültürel çeşitlilik ise bölgenin renklerine daha da fazla değer katıyor.
Hatay, sonsuz bir tarih hazine sandığı ve bir medeniyetler merkezidir. En erken yerleşimin kanıtı M.Ö. 40.000-9.000 yıllarına kadar uzanmaktadır. Altınözü, Samandağ-Çevlik, Antakya-Şenköy ve Yayladağ-Üçağızlı'da bulunan mağaralarda izleri görülebilir.
Hatay'ın merkez ilçesi Antakya, antik Antioch şehri, Asi Nehri kıyısında büyük dağlarla çevrili verimli bir ovada yer almaktadır. Bir zamanlar Seleukos krallarının başkenti olarak, zenginliği ve lüksüyle ünlüydü. 7. yüzyılda Antakya; Roma, İskenderiye, Kudüs ve İstanbul ile birlikte Hristiyan kilisesinin beş merkezinden biriydi. Roma döneminde, şehir ticaret ve kültürle gelişmeye devam etti. "Hristiyan" adının ilk kullanıldığı yer olarak erken Hristiyanlık tarihinde önemli bir yer alıyor. 
10.000 yıllık tarihi ve 13 medeniyete ev sahipliği yapmış Hatay şehri, "Sen ya da ben yok, sadece biz var." sloganıyla binlerce yıldır hoşgörü mirasını sürdürüyor. Üç tektanrılı dine ait türbelerin yan yana ve aynı sokakta yaşadığı Hatay, bin yıllık hoşgörü ve kardeşliğin Türk misafirperverliğiyle buluştuğu eşsiz deneyimler sunuyor. Hatay'ın zahter salatası, biberli ekmek, oruk ve künefe gibi eşsiz yemekleriyle dolu sofralar, bu deneyimleri paylaşacağınız yemekleri daha da unutulmaz kılacak. Bir sonraki seyahatinize kadar Hatay'ı hatırlatacak hediyelik eşyalar için Uzun Çarşı'yı ziyaret etmeyi unutmayın.
Meşhur Yemekler: Humus, öcce, zahter salatası, tuzlu yoğurt, kağıt kebabı, kömbe, künefe

IĞDIR: Doğal güzellikleri, kültürel zenginlikleri ve tarihi yapısıyla öne çıkan Iğdır, Türkiye’de güneşin ilk doğduğu şehirdir.
Iğdır ve çevresi, en geç MÖ 4,000 yılından beri yerleşim yeri olarak kullanılmış ve tarih boyunca birçok farklı medeniyete ev sahipliği yapmıştır. Anadolu’nun giriş kapısı olan şehir, Urartular, Asurlar, Kimmerler, İskitler, Persler, Makedonlar, Doğu Romalılar, Selçuklular, Moğollar, Osmanlıların izlerini taşır.
Tarihî İpek Yolu üzerinde yer alan Iğdır; doğal güzellikleri ve binlerce yıllık geçmişten miras kalan tarihî eserleriyle bir yeryüzü cennetidir.
Geniş tarım arazileri, efsanelere konu olan Ağrı Dağı, toplumsal hafızayı her zaman canlı tutan Anıt Müze ve bereket kaynağı Aras Nehri ile misafirlerini karşılayan şehrin her köşesi keşfedilmeyi bekleyen gizli bir hazine gibidir. Bereketli topraklarında yetişen ve dünyaca ünlü tarım ürünleriyle Iğdır, Doğu'nun Çukurova'sıdır.
Iğdır, Nuh Peygamber’in gemisine güvenli bir liman olan, insanların ve hayvanların yeryüzüne tekrar yayıldığı efsanevî Ağrı Dağı’nın eteklerinde yer alır.



ISPARTA: “Türkiye’nin Gül Bahçesi”
Kültürü, ekonomisi, tarihi zenginlikleri ve doğal güzellikleriyle ülkemizin ve Göller Bölgesi’nin en gözde illerinden birisi olan Isparta, gül ve lavanta kokularıyla uzun zamandır aradığınız huzuru bulmanızı sağlayacak.
Türkiye’nin Gül Bahçesi olarak nitelenen Isparta, son yıllarda bu ününe lavantayı da ekledi. Isparta, mor lavanta denizini görmeye ve bu güzelliği fotoğraflamaya gelen binlerce ziyaretçiyi büyük bir misafirperverlikle ağırlıyor.
Türkiye’de ilk olarak İzmir’in Seferihisar ilçesi ile başlayan ve dünyada 264 kent, ülkemizde ise 18 ilçeye verilen Cittaslow (Sakin Şehir) sertifikasını, Isparta’nın iki ilçesi, Yalvaç ve Eğirdir almaya hak kazandı.
Günün her saatinde, ziyaretçilerinin onlarca renge bürünen Eğirdir Gölü’nün sakin sularında serinlediği Isparta, kış aylarında ise Davraz Kayak Merkezi’nde ziyaretçilerini ağırlıyor.
2,635 metre rakıma sahip Davraz Kayak Merkezi’nde alp disiplini, kuzey disiplini, tur kayağı, snowboard gibi kış sporları yapılmaktadır. Kayak merkezi, kar kalitesi ile her seviyeden kayakçıya toplamda 25 km’ye ulaşan parkurlar sunuyor. 
Kayak yaparken Eğirdir Gölü manzarasını izleyebileceğiniz; yaz aylarında futbol, dağcılık, dağ bisikleti, trekking, yamaç paraşütü gibi doğa sporlarını da yapma imkanı bulabileceğiniz Davraz, misafirlerini bekliyor. 
Gül, lavanta ve elma bahçeleri ile rengarenk bir hayal dünyası sunan Isparta’da, huzuru ve heyecanı aynı anda yaşayacaksınız.

İSTANBUL: İstanbul, iki kıtayı birleştiren eşsiz coğrafi konumu ve binlerce yıllık zengin tarihiyle ziyaretçilerine adeta bir medeniyetler mozaiği sunar. Şehrin kalbi olarak nitelendirilen Tarihi Yarımada, Bizans ve Osmanlı İmparatorluklarının en görkemli anıtlarına ev sahipliği yapmaktadır. Burada, mimari dehasıyla büyüleyen Ayasofya, altı minaresiyle gökyüzüne uzanan Sultanahmet Camii, Osmanlı sultanlarının asırlarca yaşadığı Topkapı Sarayı ve gizemli atmosferiyle Yerebatan Sarnıcı gibi başyapıtlar birbirine yürüme mesafesinde yer alır. Aynı bölgede bulunan ve dünyanın en eski alışveriş merkezlerinden biri olan Kapalıçarşı ise binlerce dükkanıyla ziyaretçilerini tarihi bir alışveriş deneyimine davet eder.
Tarihi Yarımada'dan Haliç'in öte yakasına geçtiğinizde ise İstanbul'un modern ve bohem yüzüyle karşılaşırsınız. Galata Kulesi'nden şehrin panoramik manzarasını izledikten sonra, nostaljik tramvayıyla ünlü İstiklal Caddesi boyunca yürüyebilir, sanat galerilerini, tarihi pasajları ve hareketli dükkanları keşfedebilirsiniz. Bu bölge aynı zamanda Pera Müzesi ve İstanbul Modern gibi önemli sanat merkezlerine de ev sahipliği yaparak şehrin kültürel canlılığını gözler önüne serer.
İstanbul denince akla gelen en önemli deneyimlerden biri de şüphesiz Boğaz turudur. Asya ve Avrupa kıyıları boyunca sıralanmış tarihi yalılar, görkemli saraylar, Rumeli Hisarı gibi heybetli kaleler ve Büyük Mecidiye Camii (Ortaköy Camii) gibi zarif yapılar arasından süzülerek yapılan bir vapur gezisi, şehrin siluetini en güzel açıdan görme imkanı sunar. Anadolu Yakası'nda ise Kuzguncuk'un cumbalı ahşap evleriyle bezeli sakin sokaklarında huzur bulabilir, Kadıköy'ün canlı çarşısında gezinebilir ve Moda sahilinde keyifli bir yürüyüş yapabilirsiniz. Özellikle Çamlıca Tepesi'nden gün batımında İstanbul'u seyretmek, şehrin büyüleyici atmosferini hissetmek için unutulmaz bir fırsattır.

İZMİR: Ege'nin Güzelliği
İzmir, hem coğrafi hem de kültürel olarak Ege’nin kalbindedir. Yeşil ve mavinin cömert bir harmanını sunan kent, sayısız antik şehri ve tarihiyle ilk kurulduğu günden bu yana Batı Anadolu’nun en gözde yerleşim yeridir. Tanımaya doyamayacağınız bu kenti keşfetmek için gezsen İzmir!
İnsan ruhunu tazeleyici dokunuşlarıyla "Güzel İzmir", sizi tablo gibi işlenmiş bir çağdaşlık ve gelenekler dünyasına çeker. İzmir, ziyaretçilerini tarih ve çağdaşlık atmosferinde hipnotize eder.
Antik zamanlarda Smyrna olarak bilinen İzmir, Anadolu Yarımadası'nın Ege Denizi'ne uzandığı bir noktada yer alır.
İzmir, 8500 yıldır sürekli yerleşim gösteren en eski şehirlerden biridir. Yeşilova ve çevresindeki Yassı Tepe Höyükleri, Ana Tanrıçanın put ve sembollerinin bulunduğu en eski Neolitik yerleşimlerdir. İzmir'in kuruluş efsanelerinden biri, şehrin efsanevi Amazon Kraliçesi Smyrna tarafından kurulduğunu belirtir. Geçmişi M.Ö. 3. bin yıla (modern Bayraklı'daki Tepekule'de) dayanan kent, antik Troia Batı Anadolu ile birlikte zamanının en gelişmiş medeniyetlerinden de biri olarak bilinmektedir.
Antik tarihçi Herodot, İzmir için "Onlar kentlerini bizim yeryüzünde bildiğimiz en güzel gökyüzü ve en güzel iklimlerinde kurdular." diye yazmıştır. Aristoteles, öğrencisi olan Büyük İskender'e "Görmezsen eksik kalırsın" derken, Victor Hugo da şehri ‘’Smyrna bir prensestir...’’ olarak tanımlamıştır.
Türkiye genelinde "Güzel İzmir" olarak anılan şehir; yatlar, gemiler ve vapurlarla süslenmiş büyük bir koyu çevrelemektedir. Anadolu'dan Basra Körfezi'ne uzanan antik "Kral Yolu" nun son noktası olan İzmir, turizm ve eğlencenin odak noktası olmaya devam etmektedir. Palmiye ağaçlarının gölgesindeki sokaklarda; kaldırımlar güzel, evlerin mimarisi ise zariftir. Şehrin kıyı şeridi, sahil boyunca uzanan deniz mahsulü restoranları, kafeleri, Ege Mutfağı yemekleri sunan restoranları ve diğer eğlence tesisleri ile tanınırken; iç kesimleri, sayısız antik uygarlığın hikayelerini anlatan kalıntılar ve anıtlar açısından zengindir.
Denizin ve rüzgârın sesi olan İzmir, Akdeniz iklimi sayesinde tüm yıl güneşlidir. Yazları sıcak, kışları ise ılıktır. Bergama, Çeşme, Foça, Kemalpaşa, Selçuk, Seferihisar, Karaburun, Tire ve Urla gibi ilçeleri ve tarihi mekanları ile İzmir, sadece Batı Türkiye'nin değil, Ege'nin tamamında tarih konusunda çok önemli bir rol oynamaktadır. Toplam 629 kilometrelik sahil şeridi ile İzmir, denizle iç içe bir yaşam da vaat etmektedir. İzmir'de Kordon'da yürüyerek ya da Alsancak'tan Karşıyaka'ya vapura binerek, denizin tadını çıkarabilir ya da 49 mavi bayraklı plajda masmavi suları keşfedebilirsiniz. Mavinin her tonunu bulabileceğiniz şehir, her türlü su sporunun tadını çıkarabileceğiniz plajları ile ülkenin popüler tatil merkezlerinden biridir. 

KAHRAMANMARAŞ: Akdeniz kıyıları boyunca uzanan, Toroslara sırtını dayamış, binbir çeşit hikayesiyle Anadolu'nun özeti bir kent hayal edin. Ahir Dağı eteklerine kurulmuş Kahramanmaraş; şehir merkezinden ilçelerine her adımda kadim kültürlerden ayak izleri taşır. Hititlere uzanan tarihini, Kurtuluş Savaşı'nda yazdığı kahramanlık destanını, dünyaca ünlü dondurmasını ve kendine has mutfağını keşfetmek için gezsen Kahramanmaraş’ı.
Akdeniz Bölgesi’nin doğusunda yer alan Kahramanmaraş, emsalsiz doğası ve iklimi, oksijen deposu yaylaları ve tabiat parkları, mağaraları, barajları, akarsuları, gölleri, dağları, derin tarihi, tarihi eserleri ve kendine özgü lezzetleriyle heyecan uyandırıyor.

KARABÜK: Batı Karadeniz’in yıldızı yükselen eko-turizm merkezi Karabük, bir yanda doğa sporları için elverişli tabiat parkları, yaylalar, mağaralar ve kanyonlar sunarken; diğer yanda keşfedilmeyi bekleyen kaleleri, müzeleri ve köprüleriyle cezbediyor. UNESCO Dünya Kültür Mirası Safranbolu’da, şafak vakti safran toplamaya çıkıp gün boyu yöreye özgü evleri ve konakları keşfettikten sonra akşamüstü tarihî bir hamamda yorgunluk atmak için gezsen Karabük’ü.
Karabük ilinin önemli bir kısmı Kuzey Anadolu Dağları’nın batıda kalan kısmını oluşturan dağların uzantılarından oluşur. Karabük’ün doğal güzellikleri arasında kanyonların ayrı bir yeri vardır. Safranbolu’da kireçtaşı tabakalarının derin biçimde yarılması ile kanyonlar ortaya çıkmıştır. Ayrıca Karabük’te mağaralar ve ormanlar da dikkat çeken unsurlar arasındadır. Türkiye genelinde % 68,8’lik orman alanı ile birinci sırada yer almaktadır. 
Derin kanyonları, tarihi evleri, mağara ve ormanlarıyla Batı Karadeniz’in en gözde şehirlerinden biridir. Hititler, Roma, Selçuklu ve Osmanlı medeniyetlerine ev sahipliği yapmış olan şehir 5000 yıllık bir tarihe sahiptir.

KARAMAN: Tarih boyunca birçok önemli devlete ev sahipliği yapan bu kadim kent, içinde derin bir geçmiş barındırıyor. Ticaret, kültür ve sanat merkezi olan bu şehir, tarihin kalıntılarıyla dolu. Eşsiz bir doğanın içinde zamanda yolculuk yapabileceğin bir deneyim arıyorsan gezsen Karaman!
Oldukça eski bir tarihi olan Karaman, (Larende) M.Ö. 8000’li yıllarından beri farklı uygarlıkları ağırlıyor. Hititler zamanında bir askeri ve ticaret merkezi olan Karaman, daha sonra Frigya ve Lidyalılar’ın egemenliğine geçmiş.
Osmanlı Devleti hakimiyeti öncesinde Karamanoğulları Devleti’nin başkenti olan Karaman (Larende), günümüzde sayısız doğal güzelliğe sahip olmakla birlikte antik çağlardaki toplumların ve insanların günlük yaşamlarına ışık tutan derin bir tarihe de sahip

KARS: Anadolu’nun kuzeydoğusunda yer alan Kars, sayısız doğal güzelliğe ve bu doğal güzelliklere ek olarak derin bir tarihi geçmiş ile birçok tarihi uygarlığın izlerine sahip. Kars, Urartulardan itibaren Pers, Ermeni, Bizans, Selçuklu, Osmanlı, Rus ve daha birçok medeniyete ev sahipliği yapmış olması itibariyle Anadolu’daki en eski yerleşim merkezlerinden biri olarak öne çıkıyor.
Kars, İpek Yolu dâhil pek çok önemli ticaret yolunun birleştiği bir kavşak konumunda, tarih boyunca Anadolu’nun en önemli kentlerinden biri olmuştur.
Kentte pek çok önemli tarihî kalıntı bulunuyor. Kars’ı ziyaret edenler, UNESCO Dünya Miras Listesi’nde yer alan Ani Ören Yeri’ni mutlaka görmeliler. Bir zamanlar 100 bine varan nüfusuyla bölgenin en önemli yerleşim alanlarından olan Ani Tarihi Kenti, gayet iyi korunarak günümüze ulaşmıştır.
Sarıkamış Kayak Merkezi; havaalanına yakınlığı, dünyanın en yüksek rakımlı üçüncü kayak pisti olması ve sadece Alplerde görülen toz kristal karıyla kış turizminin en önemli merkezlerindendir.
Doğu Ekspresi güzergâhında yer alan Kars; coğrafi işaret sahibi balı, peyniri ve Kağızman uzun elmasının yanında lezzetine doyum olmayan kazlarıyla gastronomi alanında da adından söz ettiriyor.
Kars, ziyaretçilerine hafızalardan silinmeyecek bir tatil vadediyor!

KASTAMONU: Erken Türk-İslam dönemi kent ve kentlilik kimliğinin ilk geliştiği yerlerden olan Evliyalar Şehri'ne hoş geldiniz. Kuzey Anadolu Dağları ve Kızılırmak gibi unsurların sarmaladığı, yaşamla iç içe ve korunaklı bu kent, her daim doğasıyla Anadolu uygarlıklarını cezbetmiştir. Bu cazibenin büyüsüne kapılmak için gezsen Kastamonu!
Karadeniz Bölgesi’nin yer alan Kastamonu, yeşil ile mavinin her tonunu kucaklayarak sizi saran ve her adımınızda kadim kültürünü hissettiren sımsıcak bir kenttir.
Estetik sivil mimari örneği konakları, tarihin izini taşıyan han, cami ve külliyeleri; şehrin kültürel kimliğinin korunduğunun en güzel izleridir.  Osmanlı’da uç merkezi olan Kastamonu, tabii güzellikleri yanında tarihî eserler ve türbelerin sıklığı bakımından nadir yörelerden birisidir. Bu nedenle, “Evliyalar Şehri” olarak da bilinmektedir.
Kültürel mirasın zenginliğini barındıran leziz yöresel mutfağı, Küre ve Ilgaz Dağları’nın oluşturduğu vadi, kanyon, şelaleler, Karadeniz’de uzanan 170 kilometrelik sahilinde barındırdığı el değmemiş koylar, ormanlarının flora ve fauna zenginliği, endemik çeşitliliği ile Kastamonu; farklı keşif deneyimlerini bir arada sunan zengin bir destinasyondur.

KAYSERİ: İsmini imparatorluk unvanından alan bu şehir, tarihi açıdan önemli bir yere sahiptir. Ülkemizin kültür, sanat, bilim ve turizm merkezlerinden biri olan, İç Anadolu’nun en yüksek dağı Erciyes’in de bulunduğu bu kentin doğal güzelliklerini ve yöresel tatlarını keşfetmek için gezsen Kayseri!
Türkiye'nin kültür, sanat, bilim ve turizm merkezlerinden biri olan Kayseri, tarihin en eski zamanlarından beri pek çok uygarlığa beşiklik etmiş ve her dönemde önemini korumuştur. Roma döneminde İmparator Şehri anlamına gelen Kaisareia adı şehrin büyüklüğünün ve öneminin göstermektedir.
İç Anadolu’nun en yüksek dağı olan 2,5 milyon yıllık kadim Erciyes bulutların üzerindeki zirvesi ile şehrin siluetini oluştururken, sebep olduğu jeolojik olaylarla bölgenin 6000 yıllık tarihini şekillendirmiştir.
Kayseri, tarihi ve kültürel mirası, doğal güzellikleri, geleneksel mutfağı ile Türkiye’nin görülmeye değer şehirlerinden biridir.

KIRIKKALE: Başkent’in Yanı Başında Türküler Diyarı Genç Şehir
Doğal ve tarihî güzellikleriyle cazibe kazanan, Anadolu’nun kalbinde bir marka şehir… Eğlence ve dinlenme alanı Obaköy-Yeşilvadi, Kızılırmak’ın içinden geçtiği Çeşnigir Kanyonu, Dinek Dağı Atlı Safari ve Doğa Parkı, esrarengiz ve büyülü atmosferiyle Sulu Mağara, Lavanta Vadisi, Hasandede Peribacaları ve çok daha fazlası… “Kralların ressamı” olarak anılan Kırıkkaleli Rahmi Pehlivanlı’nın tuvalleri kadar renkli keşifler için gezsen Kırıkkale’yi.
Kırıkkale, Türkiye'nin başkentine yaklaşık 45 dakika uzaklıktadır. 1989'da il olan genç bir şehirdir. Nüfusu 283.017’dir. Türkiye’nin en ucuz şehirleri arasındadır. Savunma sanayisinde önemli bir yere sahip silah adını veren şehirdir. Farklı kültürden insanlar yaşamaktadır.
Kırıkkale, doğuda Çorum ve Yozgat, güneyde Kırşehir, batıda Ankara ve kuzeyde Çankırı illerine komşu, bir Orta Anadolu şehridir. Kızılırmak bu ilin en önemli akarsuyudur. Kırıkkale, Anadolu’nun ortasında yer aldığından tipik karasal iklim özelliklerine sahiptir.
Anadolu halk müziğinde önemli yer edinen Bozlak kültürü açısından önemli bir şehirdir. Turizm açısından sahip olduğu tarihi yapılar ön plana çıkmaktadır.
Havayolu ulaşımı için Ankara Esenboğa Havaalanından yararlanan şehirde, gelişmiş karayolu ulaşımı mevcuttur. Ankara’dan Karadeniz’e, İç Anadolu’nun bir kısmına ve Doğu Anadolu’ya giden karayolu üzerinde kesişim noktası görevini üstlenmiştir. Ayrıca 43 şehri birbirine bağlayan kavşak noktasıdır. Doğu-Batı istikametine uzanan tren yolu güzergahı üzerindedir.

KIRKLARELİ: Kırklareli, doğal hazinelerinin yanı sıra değerli kültürel anıtlara ve çeşitli uygarlıkların izlerini taşır. Bu eserler titizlikle korunmuştur ve restorasyon çalışmaları ile gelecek nesillere sunuluyor. Yemyeşil ormanları ile oksijen kaynağı olan Kırklareli, doğa sporları için de tanınmış bir destinasyondur.
Kırklareli, kültürel mirası, kamp ve spor tesisleri ve doğa turizmi olanaklarıyla ziyaretçilerine birçok seçenek sunuyor.
İğneada, Kıyıköy ve Kastro plajları, Longoz ormanları, Dupnisa Mağarası, Arkeoloji ve Etnografya Müzesi ve Aşağı Pınar Höyüğü Kırklareli'nin önemli turistik yerlerinden sadece birkaçıdır.
Hızır Bey Lüleburgaz Sokullu Mehmet Paşa Külliyesi, Babaeski Cedid Ali Paşa Camii, Vize Küçük Ayasofya Camii, Vize Mağara Manastırı ve Kıyıköy Aya Nikola Ayazma (kutsal çeşme) ve Manastır bölgede ziyaret edilecek diğer önemli tarihi yerlerdir.

KIRŞEHİR: Türkiye’nin ilk ve tek UNESCO müzik şehrine, bozkırın tezenesi Neşet Ertaş’ın memleketine hoş geldin! Anadolu fikriyatına yön vermiş pek çok müzisyen, ozan, şair ve düşünür yetiştiren; tarihte yeniden canlanışını Selçuklu döneminde yaşayan Kırşehir, dayanışmanın ve bilgeliğin şehridir. Anadolu’nun en eski gözlemevini, en büyük Japon bahçesini ve çok daha fazlasını keşfetmek için gezsen Kırşehir’i.
Ozanlar diyarı, Ahiler şehri... Tarihte gökbilimciler yetiştirmiş, 4000 yıllık tarihin tanığı kadim bir şehir...
Anadolu’nun en eski şehirlerinden biri olan Kırşehir, sahip olduğu doğal güzellikleri, tarihî eserleri, zengin folkloru ve fikirleriyle çağlara ışık tutan âlimleri ile Anadolu kültürünün önemli merkezlerinden biridir.
Ticaret yollarının geçiş güzergâhı üzerinde bulunması sebebiyle Hitit, Pers, Roma, Bizans, Selçuklu ve Osmanlı gibi tarihe yön vermiş büyük medeniyetlere ev sahipliği yapmıştır. Kırşehir, en parlak dönemini Anadolu’nun Türkleşmesi ve İslamlaşması sürecinde, 13. yüzyılda yaşamıştır.
Bu dönemden itibaren Kırşehir, Türk kültürünün en önemli merkezlerinden biri hâline gelmiştir. Ahilik Teşkilatının kurucusu Ahi Evran-ı Veli, Türk dilinin öncüsü Aşıkpaşa, Gökbilim Medresesinin kurucusu Cacabey ile Süleyman Türkmani, Ahmed-i Gülşehri, Hacı Bektaş-ı Veli, Yunus Emre, Taptuk Emre gibi Türk-İslam şair, düşünür ve mutasavvıfları Kırşehir’de yaşamış ve yetişmiştir.
İlim ve güzel sanatlar dalında medeniyetimize yön veren isimlerin parlak mirasına ev sahipliği yapan Kırşehir, çağları aşarak günümüze kadar ulaşan tarihî eserleri, eşsiz doğal güzellikleri ve termal su kaynakları ile ziyaretçilerine benzersiz bir deneyim sunmaktadır.
Anadolu’da bir söz vardır: Ozanlar diyarı, şirin Kırşehir... Sazlarıyla, sözleriyle geçmişi bugüne, bugünü geleceğe taşıyan Abdal geleneğinden gelen değerli halk ozanları yetiştiren ve leziz yöresel yemekleri ile büyüleyen Anadolu’nun ortasındaki bu şirin kent; tutkunlarını, kültür, tarih ve doğayı keşfetmeye çağırıyor.
Ankara’ya karayolu ile yaklaşık 3 saat, Kayseri’ye yaklaşık 2 saat, Nevşehir’e ise yaklaşık 1 buçuk saatlik mesafede olan şehir, Kapadokya başta olmak üzere birçok turizm destinasyonuna ulaşan yollar üzerinde bulunmaktadır.Meşhur Yemekler: Çullama, Kırşehir Köftesi, Çömlekte Kuru Fasulye, Hamur Köftesi, Tandırda Çömlek Paça, Keşkef (Keşkek).

KİLİS: Güneydoğu Anadolu'nun tarihi dokusunu en saf haliyle koruyan Kilis, taş işçiliğinin zarif örneklerini sunan bir şehirdir. Şehir merkezinde yer alan Tekke Camii ve Canbolat Camii gibi anıtsal yapılar, Osmanlı ve Memlük mimarisinin izlerini taşır. Dar sokaklarında gezerken karşınıza çıkacak avlulu eski Kilis evleri, şehrin otantik atmosferini pekiştirir. Şehrin hemen dışındaki Ravanda Kalesi, sunduğu manzarayla ziyaretçilerini etkilerken, Kilis gezinizi meşhur Kilis Tava'sını tatmadan sonlandırmamalısınız. Kısacası Kilis, tarihi, mimarisi ve eşsiz lezzetleriyle kompakt ve unutulmaz bir gezi deneyimi vaat eder.

KOCAELİ: Geniş bir tarihi geçmişe sahip olan bu şehir, aynı zamanda ülkemizin sanayi merkezidir. Yabanıl doğası, ormanları, tepeleri ve plajlarıyla yaz kış insanların uğrak noktasıdır. Birçok turistik merkezi olan bu şehri keşfedip kendine has yemek kültürünü deneyimlemek istersen gezsen Kocaeli!
Ticaret ve Sanayinin, Kültür ve Turizm ile Birleştiği Yer
‘’Türkiye'nin sanayi merkezi" olarak anılan Kocaeli, 3.000 yıllık tarihi, doğal güzellikleri ve Kartepe'deki kış sporları merkezi nedeniyle birçok turistik mekâna sahiptir. İzmit Körfezi ve Sapanca Gölü'nün muhteşem manzarasına sahip Samanlı Dağları'nın en yüksek tepesi olan Kartepe, kayakçılar için mükemmel bir yerdir. Ayrıca 3.000'e yakın bitki, geyik, ayı, çakal ve tavşan gibi canlıların yaşam alanı olan Kartepe yaz kış ziyaret edilebilen, dağcılık sporlarına uygun bir lokasyondur. Kocaeli'nin Kandıra ve Kerpe ilçeleri üzerinden Karadeniz sahiline erişimi olup; Kerpe'nin doğal koyları, sığ denizi ve eşsiz plajları görülmeye değerdir. Kandıra'ya sadece 20 kilometre uzaklıktaki Kefken ise denizi, kumsalları ve çam ormanları ile de oldukça dikkat çekici bir yerdir. Paleolitik, Helenistik, Roma, Bizans ve Osmanlı dönemlerine ait eserlerin sergilendiği Arkeoloji ve Etnografya müzesi ve Gebze ilçesinde bulunan Ressam Osman Hamdi Bey Müzesi Kocaeli’de ziyaret edilebilir müzelerdir.



KONYA: Konya, Anadolu Selçuklu Devleti'nin başkenti ve Mevlana Celaleddin Rumi'nin şehri olarak derin bir manevi ve tarihi atmosfere sahiptir. Ziyaretçilerin ilk durağı genellikle Mevlana'nın türbesinin bulunduğu, yeşil kubbesiyle şehrin simgesi haline gelmiş Mevlana Müzesi'dir. Bu manevi merkezin yanı sıra, Selçuklu taş ve ahşap işçiliğinin en görkemli örneklerini barındıran Karatay Medresesi, İnce Minareli Medrese ve Alaeddin Tepesi üzerindeki Alaeddin Camii, şehrin zengin tarihi mirasını gözler önüne serer. Tarih öncesi döneme ışık tutan Çatalhöyük Neolitik Kenti ise UNESCO Dünya Mirası Listesi'nde yer alarak binlerce yıllık bir geçmişe kapı aralar. Konya gezinizi, şehrin meşhur etli ekmeğini tadarak ve Sille Köyü'nün tarihi Rum evleri ve kaya kiliseleri arasında dolaşarak tamamlayabilirsiniz.

KÜTAHYA: Masalcı Ezop’un doğup büyüdüğü bu şehir, günümüzde de korunan doğal güzellikleriyle Türkiye’nin önemli “Termal Turizm” kentleri arasında bulunuyor. Friglerden bu yana nice Anadolu medeniyetinin mirasını cömertçe sahiplenmiş bu kadim kenti gezip tanımak istiyorsan gezsen Kütahya!
Anadolu coğrafyasının kadim yerlerinden birisi olan Kütahya’nın geçmişi tarih öncesi dönemlere (taş-maden) kadar uzanmaktadır. Bu devirlerden sonra Tunç devrini (MÖ.3000-2000) yaşayan Kütahya sırasıyla Hitit, Frigya, Lidya, Pers, Makedonya, Bitinya ve Bergama krallıklarının hakimiyetinde bulunmuş, Roma, Bizans imparatorluklarına ev sahipliği yapmıştır. Kütahya Selçuklu, Germiyan beylikleri ve Osmanlı Devleti’nden Türkiye Cumhuriyetine miras kalan zengin bir tarih ve kültürel mirasa sahiptir. Çeşitli uygarlıklara beşiklik etmiş Kütahyada pek çok kaplıca ve termal kaynak bulunmaktadır. Kütahya 6 termal turizm merkezi ve çok sayıda kaplıcası ile Türkiye’nin önemli bir ’’Termal Turizm’’ bölgesidir.
Antik kaynaklar ünlü masalcı Ezop’un doğduğu yer olarak Kütahya’yı gösterir. O çağlarda Kütahya’nın Roma döneminde adının KOTIAEION olduğu yazılı kaynaklardan ve sikkelerden bilinmektedir. Kütahya topraklarına yerleşen en eski halk ise Friglerdir. Daha sonra Persler, Makedonyalılar, Romalılar, Anadolu Selçukluları, Germiyanoğulları ve Osmanlı İmparatorluğu bölgede egemen olmuştur. Birinci Dünya Savaşı'ndan sonra ise Cumhuriyet’in kuruluşu ile Türkiye sınırlarına dahil olmuştur.

MALATYA: Malatya, bugün de tarihte olduğu gibi medeniyetleri bir araya getiren ülkemizin önemli kavşaklarından biridir. Bu özellik Malatya’yı tarihin her döneminde önemli kılmıştır ve Malatya her zaman ilgi çeken bir destinasyon olmuştur.
Malatya, antik çağlardan beri Anadolu ve Orta Doğu’nun kavşak noktasındadır. Doğudaki en eski ulaşım yolu; Malatya-Sivas’tan Erzurum’a, oradan da Kafkasya’ya uzanan yoldur. Öte yandan Güneydoğu’ya, Malatya ve Diyarbakır üzerinden Mezopotamya’ya uzanan yol da önemlidir. Güneyde dağlar arasında açılmış bir başka yol, Adıyaman üzerinden Urfa’yı Malatya’ya bağlamaktadır.
Hititler zamanında da işlemekte olan bu yoldan Hitit Krallarının geçerek Anadolu üzerindeki devletlerle savaştığı bilinmektedir. Hitit Kralı Şuppililiuma’nın bu yoldan geçerek aşağı Fırat boylarına indiği, dolayısıyla Malatya civarında Fırat Nehrini geçtiği kaynaklarca belgelenmektedir. Akkad kralı Sargon bu yolları kullanarak seferlere çıkmıştır. Mezopotamya ile Anadolu arasındaki ticaret ve kültür alışverişinin bu yol üzerinden yapılması, Malatya’nın tarihi ve kültürel önemini artırmıştır.

MANİSA: Manisa, Şehzadeler Şehri olarak anılan zengin tarihi ve doğal güzellikleriyle Ege'nin önemli merkezlerinden biridir. Osmanlı İmparatorluğu döneminde birçok padişahın şehzadelik yaptığı bu şehir, tarihi yapılarıyla adeta bir açık hava müzesi gibidir. Şehrin kalbinde yer alan ve Mimar Sinan'ın Ege'deki tek eseri olan Muradiye Camii ve Külliyesi, zarif mimarisiyle ziyaretçilerini büyüler. Hemen karşısındaki Sultan Camii ise her yıl 41 çeşit baharatla hazırlanan mesir macununun halka saçıldığı geleneksel festivale ev sahipliği yaparak şehrin kültürel kimliğinin merkezinde yer alır. Ağlayan Kaya (Niobe Kayası) gibi mitolojik efsanelere konu olan doğal anıtları ve Spil Dağı Milli Parkı'nın eşsiz florası ile Manisa, tarih ve doğayı bir arada sunar. Ayrıca, UNESCO Dünya Mirası Listesi'nde yer alan Sardes Antik Kenti'ne ev sahipliği yapması, şehrin binlerce yıllık köklü geçmişini gözler önüne serer.

MARDİN: Bazı yerlerde zaman durmuş gibi gelir. Sanki bir zerresi değişse tüm sessizlik bozulur. Mardin; toprağa tabiatın eliyle işlenmişcesine bir doğallıkla yerleşmiş, Anadolu’dan Mezopotamya’ya uzanan özel konumunda bozulmadan günümüze ulaşmış bir kültürler harmanından mamurdur. Büyülenmek istiyorsan, gezsen Mardin!
Dinlerin, mezheplerin, gelenek-göreneklerin harman olduğu zengin bir tarihle, üzerine kurulduğu tepeden aşağıya göz alabildiğine uzanan etkileyici bir güzelliğe sahip eşsiz Güneydoğu şehri; Mardin.
Kentin kuruluş tarihinin, yapılan kazı ve araştırmalardan M.Ö. 4500–3500 yıllarında Mezopotamya’da yaşayan Subariler zamanına kadar dayandığı anlaşılıyor. Osmanlı Dönemi’nde Diyar-ı Bekr eyaletine bağlı bir sancak merkezi olan Mardin ilinin bilinen ilk adı “Marida”. Süryani dilinde şehrin adı “Marde” iken, Arap ve Türkler tarafından “Mardin” adı verilmiş.
Tarihi İpek Yolu üzerinde yer alan Mardin'de bugün birçok han ve kervansaray, asırlardır var olan ve inşa edildikleri dönemin özelliklerini yansıtan, dini açıdan olduğu kadar, sanatsal yönden de değer taşıyan cami, türbe, kilise, manastır vb birçok eser yörenin kültürel zenginliğini artırıyor. Son yıllarda sadece ülkemizin değil, tüm dünyanın ilgisini çekmeye başlayan Mardin,“Mardin Kültürel Peyzajı” (2000) ile “Zeynel Abidin Cami ve Mor Yakup Kilisesi” (2014) UNESCO “Dünya Mirası geçici Listesi”nde yer almaktadır.
Eğer yolunuz Mardin’e düştüyse; farklı dilleri ve farklı dinleri kucaklayan, Orta Çağ’dan çıkmış gibi tarih kokan, Mezopotamya ovasına hakim, kendine has lezzetleri olan masalsı bir şehirdesiniz demektir.



MERSİN: Akdeniz’in gözde liman kentlerinden olan Mersin, yüzyıllar boyunca Bereketli Hilal içerisinde önemli bir kültürel ve ticari etkileşim merkezi olmuştur. Ülkemizin biyoçeşitliliği en yüksek Kuş Cenneti’ne sahip olan şehrimiz, doğal güzelliklerinin yanı sıra pek çok inanca bağrını açmış kültürel ve tarihi zenginlikleriyle tam bir kültür ve turizm merkezidir. Bu toprakların lezzetlerini de tatmadan dönmemeniz için gezsen Mersin!
Mersin, Türkiye’nin güneydoğu kıyısında, Doğu Akdeniz’in önemli bir liman kentidir. Şehir, doğal güzelliklerin yanı sıra zengin tarihi ve kültürel mirası ile zengin bir buluşma noktasıdır.
321 km uzunluğundaki sahil şeridi, göz kamaştırıcı mavi denizi ve doğal kumlu plajları ile Mersin, seyahat tutkunları için neredeyse sonsuz çeşitte turizm olanakları sunar. Şehir; muhteşem kaleleri ve tarihi simgeleri, harika deniz ve plajları, açık hava spor etkinlikleri ve bölgede yetişen en iyi portakal ve limonları da dahil olmak üzere çok kültürlü gastronomi deneyimleri ile Akdeniz ve Toros Sıradağlarının tüm güzelliklerini sergiler.
Bozyazı, Taşucu, Susanoğlu, Kızkalesi ve Kumkuyu gibi mavi bayraklı plajları ile Mersin, ziyaretçilere inanılmaz bir gezi vaat eder.
Tarih boyunca farklı uygarlıkların buluşma noktası olan Mersin’de dünyanın en önemli tarihi mekanları ve kültürel cazibe merkezleri ile buluşmak şaşırtıcı değildir. Alahan Manastırı, St.Paul Anıt Müzesi ve Kuyusu, Mamure Kalesi ve Korykos Antik Şehri (Kızkalesi) gibi tarihi çok eskilere dayanan yapılar UNESCO Dünya Mirası Geçici Listesi'nde yer alır.
Tarih meraklıları, dokuz bin yıllık Yumuktepe, Kanlıdivane, Anemurium Antik Kenti, Soli Popeiopolis Antik Kenti (Viranşehir), Muğdat Cami, Eshab-ı Kehf Mağarası (Yedi Uyurlar Mağarası), Danyal Peygamberin Mozolesi, Tarsus Ulu Cami, Aya Tekla, Uzuncaburç ile Cennet ve Cehennem Obruğu gibi bölgedeki birçok önemli tarihi mekan ve eseri de keşfedebilir.
Mersin Uluslararası Limanı, coğrafi konumu ve kapasitesi ile sadece Türkiye’nin değil Doğu Akdeniz bölgesinin de en önemli ticaret merkezidir. Kıbrıs ve Lübnan’a tarifeli seferler sunan liman, yolcu gemileri ile de turizme katkıda bulunur.

MUĞLA: Yeryüzündeki Saklı Cennet
Manzarasına sığınan eşsiz doğal güzellikleri nice antik kentin bütünlediği, "cennetten bir parça" denilince abartı olmayacak bu kenti sen de görüp keşfetmek istiyorsan gezsen Muğla!
Güneşin, mavi ve yeşilin iç içe geçtiği, yüzlerce antik kenti ve ören yeriyle 8 bin yıl öncesi tarihe ışık tutan, turkuaz suları ve keşfedilmeyi bekleyen bakir koylarıyla Ege ve Akdeniz’i birbirine bağlayan Muğla, adeta saklı kalmış bir cennet gibidir. Türkiye'nin en uzun kıyı şeridine sahip ili Muğla, tarihi, kültürel değerleri ve doğal güzellikleriyle her yıl çok sayıda yerli ve yabancı turiste ev sahipliği yapmaktadır. Ege Bölgesi’nin güneyinde yer alan şehir, muhteşem denizi ve doğal güzelliklerinin yanında Karia, Likya, Roma, Bizans, Selçuklu, Menteşe Beyliği ve Osmanlı gibi birçok medeniyetine ev sahipliği yapması ile de bilinmektedir.
Antik çağda Karia, Türkler döneminde Menteşe, günümüzde ise Muğla olarak adlandırılan bu şehirden, dünyaca ünlü gezgin Evliya Çelebi ve ünlü tarihçi Herodot’un eserlerinde de bahsedilmektedir. Tarihin babası olarak adlandırılan ve Bodrum’da dünyaya gelen ünlü tarihçi, antik Halikarnasos’lu Herodot ise “Kar”ların Ege adalarından gelerek bu bölgeye yerleştiğini bildirmektedir. Diğer taraftan Osmanlı İmparatorluğu donanmasında amirallik yapmış, Trablusgarp fatihi olarak anılan Türk denizcisi Turgut Reis bu topraklarda dünyaya gelmiş, doğduğu beldeye onun ismi verilmiştir.
Doğal, tarihi ve kültürel güzellikleriyle milyonlarca kişinin uğrak yeri olan Muğla, her biri ayrı cennet olan Bodrum, Fethiye, Marmaris, Köyceğiz, Datça, Milas, Ortaca ilçeleri ve keşfedilmeyi bekleyen yüzlerce koy ile adeta bir nakış gibi işlenmiştir.
Muğla insanı büyüleyen deniz, kum ve güneşinin yanında sunduğu çeşitli olanaklarla zengin bir potansiyelede sahiptir. Su sporları, bisiklet ve doğa yürüyüşü, yamaç paraşütü, yayla turizmi, mağara, sağlık ve kültür turizmi gibi turizm çeşitleri şehirdeki alternatif turizm çeşitliliğini oluşturmaktadır.
Bodrum: Bodrum, büyüleyici mahalleleri, gezip görülecek çeşitli antik mekanları, muhteşem koyları, turkuaz denizi, ılıman Akdeniz iklimi, modern ulaşım imkanları ve canlı gece hayatıyla ziyaretçiler için dünyaca ünlü bir cennettir.
Türkiye'nin en çok tercih edilen, en popüler tatil beldelerinden biridir.
Güneybatı Ege bölgesinde Muğla’ya bağlıdır ve Bodrum yarımadasında yer alır.
Şehrin gelişmiş ulaşım altyapısı, uluslararası yolcu gemilerini ağırlayan limanı Bodrum’u bir cazibe merkezi yaparken, milyonlarca turistin tatillerinde burayı tercih etmesinde de büyük rol oynar.
Eski Yunanca'da Bodrum Halikarnas adıyla anılmaktaydı. Halikarnas, özellikle Antik Dünyanın Yedi Harikasından biri olarak kabul edilen Mausolus'un Mezarının (Mozolesi kelimesi buradan türemiştir) bulunduğu yer olmasıyla ünlüydü.
Marmaris: Marmaris, doğal güzellikleri, uzun sahil şeridi, çamlarla kaplı tepelerden sunduğu muhteşem manzaraları, bakir koyları, plajları, antik kentleri, marinaları ve kruvaziyer limanı ile Muğla'nın en gözde turizm beldelerinden biridir.
Marmaris, iki denizi buluşturan coğrafi konumu ile binlerce yıldır bölgede hüküm sürmüş birçok uygarlık için önemli bir liman olmuştur.
Karya dilinde "Doğa Kenti" olarak bilinen Physkos Antik Kenti, bölgedeki ilk Karya liman kenti ve diğer yerleşimlerin merkeziydi.
Bu önemli liman kentinin M.Ö. 3400 yıllarına dayanan antik kalıntıları, Marmaris kentinin kuzeyinde bulunan Asartepe’de görülebilir.
Marmaris dinlenmek, doğal güzellikleri keşfetmek ve bölgenin zengin tarihini keşfetmek isteyenler için ideal bir adres olduğu gibi, turkuaz denizin ve altın sarısı kumların tadını çıkarırken, su ve kara sporlarını denemek isteyenler için de idealdir.
Fehiye: Ölüdeniz gibi bir kumsalı bulunan Fethiye, Türkiye'nin önemli turizm merkezlerinden biridir. Af Kule gibi dalış bakımından çok uygun yerlere sahiptir. Turizme açılmış birçok mağara mevcuttur. Doğal yapısı ile Yamaç paraşütü gibi alternatif sporlar yapılmaktadır. Kelebekler Vadisi ve Kabak Koyu gibi doğası bozulmamış çok özel bölgeler vardır. Günlük turlar ile 12 Adalar diye adlandırılan adalar ziyaret edilebilir.Ölüdeniz dışında Fethiye civarındaki birbirinden güzel kumsalları: Belcekız (Belceğiz), Çalış Kumsalı, İztuzu Kumsalı (Dalyan)

MUŞ: Muş, Doğu Anadolu Bölgesi’nde,  yer alan bir medeniyetler şehridir. Muş, dört mevsimi de yaşayan, binlerce yıldır biriktirdiği kültürü günümüze taşıyan ve modern yaşamın gerekliliklerini karşılayan önemli bir kenttir.
Muş'un ne zaman kurulduğu ve şehrin adının kesin olarak nereden geldiği tam olarak bilinmez. Ancak Anadolu’daki birçok şehrin olduğu gibi Muş’un da efsaneleri vardır ve bu efsaneler, şehrin kültürünü oluşturduğu gibi kentin tarihine dair de bir şeyler söylerler.
Muş, Urartu başta olmak üzere, Med, Pers, Asur, Bizans, Selçuklu ve Osmanlı medeniyetlerinin topraklarında yaşadığı, bu uygarlıkların tarihi ve kültürel izlerine sahip, tam olarak keşfedilememiş bir hazinedir. Temiz havası, berrak su kaynakları, ulu dağları, geniş yaylaları, bahar aylarında alaca bir güzelliğe bürünen ovası, lâleleri ve diğer çiçekleriyle  bir yeryüzü cennetini andıran Muş, Türkiye`nin Anadolu tarihini başlatan Malazgirt ilçesiyle, Evliya Çelebi`nin harikulade efsanevi Süphan Dağı mitolojisiyle, tepesinde büyük ve küçük Hamurpet Gölleri’ni bulunduran egzotik Akdoğan Dağları’yla misafirlerini bekliyor ve onlara keşfedilecek onlarca değer sunuyor.



NEVŞEHİR: Şehir, Türkiye'nin tam merkezindedir. Bu, Nevşehir'in Anadolu'nun tüm potansiyeline sahip olduğu anlamına gelir: uzun bir tarih, bir inanç sığınağı, muhteşem eşsiz bir manzara, bereketli topraklar ve zengin yerel mutfak.
Şehrin tarihi M.Ö. 7.000 yılına kadar uzanmaktadır. Hititler, Frigler, Asurlular, Persler, Romalılar, Selçuklular ve Osmanlılara ev sahipliği yapmıştır. Nevşehir ve Kapadokya bölgesi, Bizans İmparatorluğu tarafından tanınmadan önce İlk Hristiyanlar için önemli bir merkez olmuş, 11. ve 12. yüzyıllarda ise Selçuklular bölgenin kontrolünü ele geçirmişti. Bu topraklarda Osmanlı İmparatorluğunun egemenliği kurulduğunda, vilayetin şimdiki adı vardı: "Nev" (yeni anlamına gelir) ve "Şehir". Bu isim Nevşehir'in eşsiz özelliğini yansıtır: Geçmişi ve geleceği, nostaljik ve trendi birleştirir ama asla eskimez!
Nevşehir, tüm güzellikleri ve tarihiyle Kapadokya'nın büyük bir bölümünü kaplar. Göreme Açık Hava Müzesi 1985 yılından beri UNESCO Dünya Mirası Listesinde yer almaktadır. Göreme Açık Hava Müzesi, dünyaca ünlü peri bacalarının yanı sıra İncil ayetlerinin canlı tasvirleri ile en meşhuru Karanlık ve Tokalı kiliselerinde tarih severler için önemli bir yerdir.
Bölge verimli bir toprağa sahip olduğundan, yerel mutfak da zengin ve lezzetlidir. Yemek söz konusu olduğunda, üzümler sağlıklı tatlılara ve şaraba, balkabakları tatlılara ve kuruyemişlere, çömlekler geleneksel fırınlarda baklagilleri, sebzeleri ve etleri yavaş yavaş pişirmek için pişirme kaplarına dönüşür. Testi kebabı veya fasulye Nevşehir'in en çok tercih edilen lezzetleridir. Ancak, seçenekler çok fazladır: Soğanlama, Dolaz, Köftür, Ayva Dolması, Kayısı Dolması… Hangisinin size en uygun olduğunu seçmek için biraz çaba göstermelisiniz!
Nevşehir ayrıca ipek üretimi, yün ve kök boyası halıları, çanak çömlek yapımı ve daha birçok el işçiliği ile ünlüdür. Hatta burada kendi çömleğinizi yapmayı deneyebilirsiniz!
Kapadokya kelimesinin, "güzel atlar ülkesi" anlamına geldiği sanılır. Bu, kendi başına, bu fantastik toprağı keşfetmek ve deneyimlemek için, binicilikten bisiklete, keşiften görkemli mutfağa kadar sayısız potansiyel olasılığın anahtarıdır; yılın mevsimi veya zamanı ne olursa olsun, bu fantezi diyarında duyuları harekete geçirecek, büyüleyecek ve canlandıracak bir şey bulunur.
Kapadokya: "Güzel Atlar Diyarı" ve Peri Bacaları
Uzun yıllar önce doğa; alevler, yeller ve yağmurlarla toprağa bir seramik ustası gibi şekiller verdi. Yıkım gibi gözüken bu tabiat sahnesi, masalsı bir doğaya, yaşam dolu vadilere dönüştü. İşte bir de kültürle bütünleşince muhteşem bir güzelliğe kavuşan bu yöreyi tanımak istiyorsan, gezsen Kapadokya!
Doğa ve insanlar tarafından oyulmuş ilginç bir gezegene benzeyen Kapadokya, eşsiz jeolojik özellikleri ve tarih katmanlarıyla muhteşem bir keşif deneyimi sunar misafirlerine...
Kapadokya, Erciyes, Hasandağ ve Güllüdağ gibi çok sayıda volkanik dağların püskürttüğü lav ve küllerin oluşturduğu yumuşak tabakaların; milyonlarca yılı aşkın bir zamandır yağmur ve rüzgar şekillendirilmesiyle oluşan bölgenin adıdır. 
Doğa aşındıkça, etraflarındaki nispeten yumuşak volkanik külün erozyonu ile zamanla 45m yüksekliğe ulaşan ilginç konik yapılar oluşturmuştur.  Kapadokya’da yaşamış medeniyetler tüf kayayı yıllarca oyarak kendilerine konutlar, kaleler, hatta tehlike anında sığınmak için yeraltı şehirlerini inşa etmişlerdir.
Yöre halkı bu eşsiz kaya oluşumlarını, çağlar boyunca varlığını sürdüren bir isim olan, "peribacaları" olarak adlandırmıştır. Dekoru düzenleyen ilk sanatçı doğa olsa bile, kayayı oyan ve Kapadokya'yı eşsiz doğa ve kültürel olaylarla dolu bir açık hava müzesine çeviren de Anadolu insanıdır.
Antik çağda Katpatuka olarak anılan bölge bir zamanlar cins atlar yetiştiriciliği ile ün salmıştı. Hala keşfedilmeye bekleyen Kapadokya; binicilikten bisiklete, çekirdeğinden görkemli mutfağa kadar bu sıra dışı toprakları keşfetmek ve deneyimlemek için sayısız potansiyel fırsatın anahtarıdır. Yılın hangi mevsimi veya hangi zamanı olursa olsun; bu eşsiz diyarda duyuları harekete geçirecek, büyüleyecek ve canlandıracak pek çok şey var.
Kapadokya, gezegenimizi terk etmeden geride bırakmanıza izin veren nadir yerlerden biridir. Bir şans verilirse, bu topraklar sizi bırakmayacaktır.

NİĞDE: Torosların doğal koruyuculuğunda Paleolitik döneme kadar uzanan köklü bir geçmişi büyütmüş zengin bir kültür harmonisi. Yedi şelaleli Aladağlar Millî Parkı’nı sınırları içerisinde barındıran; höyükleri, ören yerleri, kaleleri ve kervansaraylarıyla göz dolduran şehir, Kapadokya’nın mutena köşesi. Özgün freskleriyle ünlü Gümüşler Manastırı’ndan termal şifa merkezlerine, tahinli pidesinden endemik kurbağalarına kadar unutulmaz keşifler için gezsen Niğde’yi.
İç Anadolu bölgesinin önemli şehirlerinden olan Niğde 10.000 yıllık bir geçmişe sahip. Arkeolojik kazılardan çıkartılan tarihi eserleri, termal kaynakları, doğal güzellikleri ile Niğde, içinde birçok tarihi, kültürel, doğal varlık bulunduruyor. Bölgede oldukça fazla patates ve elma yetiştiriliyor. El sanatları bakımından da önemli bir il olan Niğde’de üretilen halılar dünyanın birçok ülkesine ihraç ediliyor.
Niğde’nin antik adı Nahita’dır. Kaletepe Obsidyen Atölyeleri’nde ele geçen buluntular, yaklaşık 600,000 yıl öncesine dayanır.

ORDU: Ordu, Doğu Karadeniz Bölgesi’nin kapısı konumundadır. Mavi ve yeşilin kucaklaştığı, sakin koy ve kumsalların bulunduğu kıyılarıyla, hemen kıyı şeridinden başlayan dağlarıyla, yükseltilerindeki uçsuz bucaksız ve birbirinden güzel yaylalarıyla ve bitki örtüsüyle sonsuz doğal güzellikleri bir arada görebileceğiniz bir şehirdir Ordu. Yörede çok geniş alanları kaplayan ormanlar ve bu alanların zengin florası ve sükûneti ziyaretçiler için son derece çekici bir özellik olarak kabul edilmektedir.
Ordu ilinde 100 km'lik uzun bir kıyı şeridinin 60 km'lik bölümü kumsallardan oluşmaktadır. Bu özelliği ile Karadeniz’in diğer bölgelerinden farklı olan bu temiz kıyılar zengin bir deniz turizmi potansiyeli oluşturmaktadır.
Tarihi  MÖ 7. yüzyıla uzanan Ordu, doğal güzelliklerinin yanı sıra önemli bir kültürel ve tarihi mirasa da sahiptir.
Zengin turizm potansiyeli taşıyan ilde kültür, tarih, kıyı, yayla ve gastronomi turizminin yanı sıra trekking ve yamaç paraşütü gibi etkinlikleri sunan spor turizmi imkanları da mevcuttur.

OSMANİYE: KALELER ŞEHRİ OSMANİYE
Yukarı Çukurova’da, Ceyhan Nehri’nin doğu yakasında yer alan, alabildiğine geniş ve bereketli topraklarıyla Osmaniye; karpuz, narenciye ve yer fıstığından çok daha fazlası için seni bekliyor. 12. yüzyılın başlarından bu yana Türk yurdu olan şehirde Doğu Kilikya’nın kutsal kenti Kastabala’yı, Anadolu’daki son Hitit kentinin kalıntılarıyla dolu Karatepe Açık Hava Müzesi’ni ve doğa harikası Zorkun Yaylası’nı keşfetmek için gezsen Osmaniye’yi.
Doğa ve tarih ile sarmalanmış, bulunduğu coğrafyanın tüm özelliklerine haiz, güzel ve şirin bir Akdeniz Bölgesi kenti olan Osmaniye, Türkiye’nin doğusu ile batısını birbirine bağlayan tarihi ve kültürel bir dokuya sahiptir.
Osmaniye’nin Hemite Köyü’nde doğup büyüyen dünyaca ünlü edebiyatçı Yaşar Kemal, Nobel Edebiyat Ödülüne aday gösterilen ilk Türk yazarıdır. Yaklaşık kırk dile çevrileren İnce Memed romanı, bu toprakların öyküsüdür.
Osmaniye’nin coğrafi konumu, tarihsel süreç içinde bu bölgede kurulan uygarlıklar, göçle gelen toplulukların getirdiği yeni açılımlar, İlimizin mutfak kültüründeki çeşitliliği ve zenginliği sağlamıştır. Osmaniye, bunun yanında yer fıstığının ve turpun kalbi olarak da bilinir.
Osmaniye, kaleleriyle, kaplıcalarıyla, yaylalarıyla yemyeşil ormanlarıyla, Türkiye’nin en büyük ve ilk açık hava müzesi olan Karatepe-Aslantaş Açıkhava Müzesi ile Çukurova’nın Ayasofyası konumunda olan Ala Cami’siyle, ayrıca tiyatrosu, kalesi, hamamı, sütunlu caddesi ile en önemli antik kentlerimizden birisi olan Kastabala Ören Yeri ile, kısacası antik döneme ait bütün eserleri ve günümüz modern yaşantısıyla ziyaretçilerini bekliyor.
Türkiye'nin doğusu ile batısını birbirine bağlayan Osmaniye’ye ulaşım ülkenin her yerinden oldukça kolaydır.

RİZE: Doğaseverlerin için Orta Nokta,
Çay’ın Türkiye’deki başkenti! 
Doğu Karadeniz dağlarının yüksek zirveleriyle çevrili bir sahil kenti düşleyin. Dört bir yanında coşkulu nehirler ve şelaleler çağlasın. Başı bulutlarda yaylaları misafirlerine gerçek bir yeryüzü cenneti yaşatsın. Asırlık ahşap camileri, kemerli taş köprüleri, buzul gölleri, çay bahçeleri ve yöresel yemekleriyle ziyaretçilerine mutluluk dağıtsın. Yemyeşil vadilere hâkim Zil Kale kadar engin, Çamlıhemşin konakları kadar vakur hissetmek için gezsen Rize’yi.
Karadeniz bölgesi her zaman macera severler ve doğa tutkunları için ideal bir yer olmuştur. Karadeniz bölgesinde yeşilin her tonunu görebileceğiniz destinasyonlardan biri de Rize’dir. El değmemiş doğası, birbirinden güzel yaylaları, tarihi yapıları, çayı, gastronomisiyle ve rafting, dağcılık, doğa yürüyüşü, kuş gözlemciliği ve heliski etkinliklerine katılabilir; dilerseniz dağ bisikleti, doğa fotoğrafçılığı, jip safari, kano alternatifleriyle de Rize’de uzun süre hafızanızdan çıkmayacak bir seyahat deneyimi yaşayabilirsiniz. 
Kaçkar Dağları'nın Karadeniz'e elini uzattığı yerde kurulan bu şehrin yazılı tarihteki bilinen geçmişi M.Ö. 700'lerin ikinci yarısına dayanmaktadır. Bu tarihten itibaren uzun bir dönem içerisinde, bölge çok farklı medeniyetler tarafından yaşam alanı olarak tercih edilmiştir. Urartular, Sakalar, Büyük İskender ve Persler, Romalılar, Bizanslılar, Araplar, Büyük Selçuklular, Pontus Rumları bölgede hakimiyet kurmuştur ve 1461 yılında Fatih Sultan Mehmet'in Trabzon'u fethinin ardından, 1470 yılı itibariyle bölgede Türk hakimiyeti başlamıştır.
Rize, Türkiye'nin en çok yağış alan ilidir ve Karadeniz bölgesinin en karakteristik özelliklerini gösterir. O kadar yağış alır ki bu, yerel hikayesi “Ebe bublik”te, güneş duası olarak kendini bulur. Bu hikâyede, bir çalı süpürgesine kollar takılıp elbise giydirilir (özellikle kırmızı olur) ve başına puşi bağlanır. Çocuklar hazırladıkları ve Ebe bublik dedikleri bu çalı süpürgesiyle, neşeyle mâni ve türkü söylerler ve kapı kapı dolaşarak tüm masumiyetleriyle evlerden un, tuz, şeker isterler. Toplanan yiyeceklerden helva ve höşmerim yapılıp yenir. Yemekler pişerken yağından, suyundan çevreye ve havaya atılarak “Allah’ım yarın kırmızı güneş ver” denir. Bu gelenek güneş yüzünü göstersin diye yaşatılır. Çünkü hava biraz daha açmazsa ineklerin yemi çürüyecektir. Yağmur duası, Anadolu’da bilinen bir duadır ancak güneş duası o kadar bilinmez. İşte Rize, Anadolu'nun geri kalanından bu kadar farklı bir yerdir.
Anadolu kültürü içerisinde ayrı bir renk olan Rize, kültürel farklılıklarıyla da dikkat çekmektedir. Bölge insanının sempatikliği ve fıkralara konu olan samimi öyküleri bunun en güzel örneklerindendir. Yöre halkının neşeli ve sıcakkanlı hali yörenin müzik kültürüne de yansımıştır. Bölgenin müzik kültürü, Anadolu'nun diğer bölgelerinden farklı bir şekilde tulum ve kemençeye dayanmaktadır.

SAKARYA: Adını Sakarya Nehri’nden alan, Karadeniz Bölgesi’nde bulunan Sakarya kenti, huzur arayanlar ve doğayla bütünleşmek isteyenler için mükemmel bir adres. Ayrıca mimarî ve tarihî dokusuyla göz dolduran bu şehir, enfes yemek kültürüyle de damakları şenlendirecek. Sen de bu keyfin bir parçası olmak istiyorsan gezsen Sakarya.
Karadeniz kıyısında yer alan Sakarya kenti, adını bu güzel konumdan akan Sakarya Nehri'nden almaktadır. Nehir, eyalette haliçlerden oluşan bir ağ oluşturur ve doğal güzelliği nefes kesicidir. Doğa, tarih, huzur ve rahat içinde olmak istiyorsanız, bulunmanız gereken yer Sakarya'dır.
Sapanca Gölü, Acarlar Longozu ve Karasu Plajı gibi doğal hazinelerle dolu olan Sakarya, zengin bir kültürel mirasa ve mutfağa sahiptir.
Sapanca Gölü günübirlik ziyaret edebileceğiniz yerlerden biridir. Ayrıca gölün kıyısındaki restoran ve kafelerin keyfini çıkarabilirsiniz.
Sakarya şehir merkezine 55 dakika uzaklıkta bulunan Acarlar Longozu (subasar ormanı); açık havada vakit geçirmek isteyenler için iyi bir alternatiftir. Poyrazlar Gölü de saf doğa ile çevrili piknik için en iyi yerdir.
Sakarya şehir merkezine 70 km uzaklıktaki Taraklı Beldesi, tarihi İpek Yolu üzerinde yer almaktadır. Bu Şehir Cittaslow (Slow City) ağına dahildir. Taraklı'da Osmanlı mimarisinin kalıntıları görülmeye değerdir.

SAMSUN: Bir şehre doğru yol alan vapur ülkenin seyrini belirleyebilir mi? 19 Mayıs 1919'da Samsun'da alevlenen hürriyet fikriyle aydınladı Türkiye Cumhuriyeti. Kuzey Anadolu'nun en bereketli havzalarına sahip, en eski yerleşim izlerini taşıyan Samsun'u doğasını keşfetmek, tarihine yakından tanık olmak için gezsen Samsun’u!
Tarihi MÖ 6000 yıllarına dayanan Samsun, günümüzde Karadeniz Bölgesi'nin en kalabalık şehridir. Tarih boyunca önemli bir liman kenti olan Samsun’da sırasıyla Kaşka, Hitit, Pers, Makedon, Pontus, Roma, Bizans, Ceneviz ve Osmanlı hakimiyetleri görülmüş olup, bu bağlamda zengin bir arkeolojik ve kültürel mirasa sahiptir.
Osmanlı Devleti’nin son döneminde, işgal altındaki Türkiye’nin bağımsızlık mücadelesinin ateşi, Mustafa Kemal Atatürk ve silah arkadaşları tarafından 19 Mayıs 1919’da Samsun’da yakıldığı için “Güneşin Doğduğu Şehir” ve “Atatürk’ün Şehri” olarak da anılmaktadır.
Kızılırmak ve Yeşilırmak ile birlikte onlarca çay ve ırmağın suladığı, zengin bitki örtüsü ve ormanlık alanları ile doğa severlerin ilgi odağı olan şehir, mavi bayraklı plajların yer aldığı sahil kesimlerinin yanı sıra yayla ve doğa turizmi açısından da zengin bir potansiyele sahiptir.
Karayolu, demiryolu, denizyolu ve havayolu ile çevre illeri birbirlerine ve yurtdışına bağlayan bir geçiş güzergahı konumundaki Samsun günümüzde sanayisi, doğası ve kültürel zenginliği ile önemli bir ticaret, turizm ve kültür merkezi konumundadır.

SİİRT: Tarihî Kral Yolu üzerinde bulunan Siirt, Neolitik dönemden bu yana iskân görmüş; Anadolu ve Mezopotamya kültürleri arasında önemli bir etkileşim yeri olmuştur. Şehrin günümüzdeki fizikî ve kültürel dokusu ise Türk - İslam kültürüyle biçimlenmiştir. Kurtalan Ekspres ile de ziyaret edebileceğiniz bu Güneydoğu ilimizde geçmişin hala korunan izlerini yeniden yaşamak istiyorsanız gezsen Siirt!
Mezopotamya’nın kadim toprakları üzerinde ve efsanevi Kral Yolu’nda yer alan Siirt 12.000 yıllık tarihiyle medeniyetler arasında bir köprü gibidir. Bir dönem Patriklik merkezi de olmuş olan bu şehir sayısız mücadelelere tanıklık etmiştir.
Yedinci yüzyıldan sonra doğu medeniyetinin önemli merkezlerinden biri haline gelen Siirt, İslam coğrafyasında bir ilim merkezi olarak medreseleriyle ün salmış ve birçok alim, edebiyatçı, coğrafyacı, gökbilimci, hekim ve yönetici yetiştirmiştir.
Türkiye’nin büyük şehirlerinin bazılarından Siirt’e direk uçuşlar vardır. Karadan ulaşmak isterseniz devlet yolu bağlantılarını kullanabilirsiniz. Bunlardan başka ünlü “Kurtalan Ekspresi” de yolcu taşımaya devam etmektedir. 

SİNOP: Karadeniz’in tek doğal limanı olan bu tarihî şehir, coğrafi konumu sayesinde antik çağlardan beri deniz ve ticaret kenti olmuştur. Birçok medeniyetin izlerini taşıyan bu kültür merkezinin muhteşem ormanları, boylu boyunca uzanan plajları ve yöresel lezzetleriyle büyülenmek istiyorsan gezsen Sinop!
Zengin bir kültür hazinesine sahip olan Sinop, önemli bir antik kent olmasının yanında aynı zamanda önemli bir Türk şehridir.  Anadolu'nun en eski şehirlerinden biri ve Karadeniz’in tek doğal limanı olduğundan Türk’lerin ilk denize açıldığı şehir olma özelliğine sahiptir. Bu Coğrafi konumu nedeniyle antik çağlardan beri deniz ve ticaret kenti olan Sinop'ta Karadeniz'e hâkim olmak isteyen bütün kavimler yaşayarak medeniyetlerinin kalıntılarını bırakmışlardır. 
Sinop’un bilinen en eski adı Sinova ve Sinope’dir. Kaynaklarda, kentin bu ismini kurucuları olduğu rivayet edilen Sinova adlı bir amazondan veya mitolojide Irmak Tanrısı Asopos’un su perisi kızı olarak anlatılan Sinope’den aldığı belirtilmektedir. Efsaneye göre, güzeller güzeli Sinope'yi gören Zeus ona bir anda âşık olur ve onu elde etmek için her türlü yolu dener ancak başarılı olamaz. En sonunda aşkına karşılık onun her isteğini yerine getireceğini söyler. Korku içindeki genç kız, Zeus'a kendisine dokunmamasını söyler. Zeus ona dokunmayacağına dair söz verir ve sözüne sadık kalarak Sinope'yi alır en sevdiği yerlerden olan Karadeniz'in cennete benzeyen yemyeşil kıyılarına yani bugünkü Sinop kıyılarına bırakır. Bu perinin adını kente verdiği yönünde inanışlar mevcuttur. 
Sinop’un girişinde ihtişamlı heykelini göreceğiniz antik çağların ünlü filozofu Diyojen M.Ö. 412 yılında Sinop’ta doğmuştur. Bu yüzden de antik kaynaklarda dahi Sinoplu Diyojen adıyla bilinir. Diyojen mutluluğun en basit biçimde yaşanarak bile elde edilebileceğini savunmuş ve yaşamını bir fıçıda geçirmiştir. Başkalarının sefillik olarak gördüğü yaşamına rağmen dünyanın pek çok yerinde ün yapan bu filozofu ziyaret eden Büyük İskender başka insanların kendisinden korkuyla kaçışmasına rağmen hiç istifini bozmayan Diyojen’e “sen benim kim olduğumu biliyor musun?" der. Diyojen “sen benim kölemin kölesisin çünkü dünya benim kölemdir, sen de dünyanın kölesisin” diyerek cevap verir. Diyojen’in bu yanıtı çok hoşuna giden İskender kendisinden istediğini dilemesini söyler. Diyojen’in cevabı ise yaşam felsefesine uygundur: “Gölge etme başka ihsan istemem”.
Türkiye’nin en kuzey ucunda denizin içine uzanan yarımada üzerinde yer alan ve nefes kesen doğa güzellikleriyle Sinop, zengin orman coğrafyası, kilometrelerce uzanan surları, burçları, kapıları ve kaleleriyle bir askeri üs özelliği taşımıştır. Bizans, Selçuklu ve Osmanlı devletlerinin yönetimi altında bulunan kent her zaman bir ticaret ve kültür merkezi konumunda olmuştur. Mustafa Kemal Atatürk’ün Samsun’a giderken Sinop limanına uğraması ve harf inkılabı sonrası ilk alfabe dersini burada vermesi de kenti cumhuriyet tarihinde simge bir noktaya getirmektedir. 
İl merkezi ve ilçelerindeki antik dönem arkeolojik kalıntıları, Selçuklu ve Osmanlı dönemi eserleri, şehir ve köylerindeki yöresel sivil mimarlık örnekleri, somut olmayan kültürel mirasları, turizm merkezi ilan edilmiş yaylaları, su altı su üstü ve doğa sporları için ilan edilmiş parkurları, eko turizm için ilan edilmiş tabiat alanları,  deniz turizmi veren gezi tekneleri, mağara, şelale ve kanyonlardan oluşan doğal güzellikleri,  kilometrelerce uzanan kumsalları, güneşle bütünleşen plajları, coğrafi işaretli geleneksel el sanatları ve yöresel yemekleri, birbiri ardına başlayan festival-şenlik-panayır ve folkloru ile  paha biçilmez bir kültür mirasına sahip olan Sinop’un ticaret ve kültür merkezi olma özelliği yanında ülkemiz turizmine on iki ay hizmet verebilecek önemli bir destinasyon olarak bugün de canlılığını korumakta ve ziyaretçilerini farklı bir deneyim için beklemektedir.

SİVAS: Halk ozanları, mimarî harikaları ve kadim sofra gelenekleriyle Anadolu’nun bilgelik kapısı, Sivas… Sazın ve sözün dergâhında, âşıklar diyarında UNESCO Dünya Kültür Mirası Divriği Ulu Camii ve Darüşşifası’nı, Çifte Minareli Medrese’yi, Atatürk ve Kongre Müzesi’ni, Sivas Arkeoloji Müzesi’ni ziyaret ederek tarihin koridorlarında yol almak; Zanaatkârlar Çarşısı ve Müzesi ile Hamidiye Kültür Bahçesi’ne uğrayarak yerel dokuyu keşfetmek; Yıldız Dağı Kayak Merkezi ve Kangal Balıklı Kaplıca’da doğanın şifasıyla tanışmak için gezsen Sivas’ı.
Kültürel ve Doğal Güzelliklerin Birleştiği Tarihi Şehir
Sivas, Türkiye'nin yüzölçümü bakımından ikinci büyük ilidir.
Kızılırmak, Yeşilırmak ve Fırat Nehirlerinin oluşturduğu üç vadi arasında yer alan Sivas'ta ilk yerleşimler M.Ö. 7000 yıllarına uzanır. Tarihte birçok medeniyete ev sahipliği yapan bu kadim şehir, 1220 yılında Anadolu Selçuklu Devleti'ne başkentlik yapmış, 1398 yılında Osmanlıların egemenliği altına alınarak “Eyalet-i Rum” adını taşıyan geniş bir bölgenin merkezi konumuna gelmiştir.
Kendine has kültürel ve tarihi turizm unsurlarının doğal güzelliklerle birleştiği bir şehir olan Sivas, sahip olduğu havaalanı, gelişmiş tren ve karayolu ulaşım olanaklarıyla, Anadolu’nun batı, kuzey, doğu ve güneydoğu turizm destinasyonları arasında adeta bir köprü görevi görmektedir.

ŞANLIURFA: Muhabbetin Başkenti Şanlıurfa
Bu kadim şehrin ne kültürünü, ne tarihini, ne de Fırat’ın damarından aldığı can suyuyla ihya olmuş toprağını saatlerce anlatsanız benzersiz dokusuna bir çentik dahi atılmaz. Güneydoğu illerimizden bu güzide şehri yakından tanımak için, gezsen Şanlıurfa!
Uygarlık tarihinin en eski merkezlerinden biri olan Şanlıurfa, ilkel dinlerden tektanrılı dinlere değin birçok inancın merkezi konumunda yer almıştır.
Göbeklitepe’de tarih öncesi insanların inançlarına dair pek çok iz bulunabilirken, Harran ve Soğmatar’da gök Sabiiler ve Harraniler olarak anılan ve gökcisimlerine tapan çok tanrılı toplulukları görülür. Hz. İbrahim’in Şanlıurfa’da doğduğuna ve Kral Nemrud ve tebaasının taptığı putları kırdığına inanılır. Sabrın sembolü Eyyub Peygamber’in makamı ve türbesi de Şanlıurfa’dadır. Hristiyanlığı ilk kez devlet düzeyinde kabul eden ve Hz. İsa ile yazıştığı bilinen Oshroene (Şanlıurfa) Kralı Abgar da Şanlıurfalıdır. İnsanlığın inanç ile ilişkisinin bu kadar güçlü ve görünür olması nedeniyle bugün Şanlıurfa, Peygamberler Şehri olarak da anılmaktadır.
Modern ve gelenekselin hala bir arada yaşayabildiği Şanlıurfa, size muhteşem bir tarih ve arkeoloji deneyimi sunar. Türkiye’nin en büyük müze kompleksi olan Şanlıurfa Arkeoloji Müzesi, Haleplibahçe Mozaik Müzesi, Şanlıurfa Kalesi, Kent Müzesi, Göbeklitepe, Halfeti, Birecik, Rumkale, Harran ve Tek Tek Dağları Milli Parkı bu deneyimi iliklerinize kadar hissedebileceğiniz yerlerden bir kaçıdır.
Şanlıurfa’da Balıklıgöl, tarihi kapalı çarşı ve hanlar, tarihi sokaklar ve zengin taş işçiliği ile bezeli konaklar sizi Orta Çağ’daymışçasına bir tarih yolculuğuna çıkarır. Bu görüntülere rengarenk geleneksel kıyafetleri ile dolaşan Şanlıurfalılar da eklenince eski Şanlıurfa adeta bir film setine dönüşür.
Tüm bu tarih ve bilgi dolu gezinin ardından ise sizi baş döndürücü lezzetleriyle gastronomik bir festival bekler. Sadece dimağınız değil damağınız da Şanlıurfa’dan ayrı bir tat alır

ŞIRNAK: Dinler tarihinde, bilhassa İslam inancında önemli yer tutan, Cudi Dağı ile özdeşleşmiş “Nuh Nebi” kenti. Kırmızı Medrese, Belkısana Kaplıcası, Cehennem Deresi Vadisi, Faraşin Yaylası, İdil Meryem Ana Kilisesi, Finik Harabeleri, Mir Abdal Medresesi, Şerefiye Şelalesi ve Cizre Köprüsü ile görülmeye değer güzellikte bir sınır kenti. El-Cezeri’nin dehasına hayran kalmak, Mem ile Zin’in efsanevi aşkına kulak vermek için gezsen Şırnak’ı.
İnsanlık tarihinin Nuh Tufanı sonrasında ikinci kez başladığı düşünülen yer olan Şırnak'ın geçmişi, tufanın daha öncesine kadar dayanır.
Türkiye’nin güneydoğusundaki Şırnak, dağlık bir bölgede yer alır, 2,089 metre rakımlı, heybetli Cudi Dağı’na ev sahipliği yapar.

TEKİRDAĞ: Marmara’nın incisi gezilecek harika yerlere sahip güzel bir şehir
İstanbul’dan sadece 150 km uzaklıkta olan Tekirdağ, kültürel miras, spor etkinlikleri, denizin tuzlu esintisi ile eşsiz gastronomiyi bir arada sunan mükemmel bir tatil cennetidir.
Spor yapabilir, denizde ya da karada, Tekirdağ’ın doğal güzelliklerini kucaklayabilir ya da bölgesel şarapları ve lezzetleri keşfedebilirsiniz. Her şekilde, Tekirdağ size unutulmaz anlar vaat eder.
Tekirdağ civarında bulunan antik yerleşimler, Marmara Ereğlisi ilçesindeki Perinthos, Karaevlialtı’ndaki Heraion ve Barbaros’taki Bisanthe’dir. Tekirdağ, deniz sporları tutkunları için de mükemmel bir yerdir. Şehir sörf ve yelken gibi birçok spor için olanaklar sunar. İster bir gurme ister tarih meraklısı ya da bir sporsever olun, Tekirdağ beklentilerinizi en iyi şekilde karşılayacaktır.

TOKAT: Marmara’nın incisi gezilecek harika yerlere sahip güzel bir şehir
İstanbul’dan sadece 150 km uzaklıkta olan Tekirdağ, kültürel miras, spor etkinlikleri, denizin tuzlu esintisi ile eşsiz gastronomiyi bir arada sunan mükemmel bir tatil cennetidir.
Spor yapabilir, denizde ya da karada, Tekirdağ’ın doğal güzelliklerini kucaklayabilir ya da bölgesel şarapları ve lezzetleri keşfedebilirsiniz. Her şekilde, Tekirdağ size unutulmaz anlar vaat eder.
Tekirdağ civarında bulunan antik yerleşimler, Marmara Ereğlisi ilçesindeki Perinthos, Karaevlialtı’ndaki Heraion ve Barbaros’taki Bisanthe’dir. Tekirdağ, deniz sporları tutkunları için de mükemmel bir yerdir. Şehir sörf ve yelken gibi birçok spor için olanaklar sunar. İster bir gurme ister tarih meraklısı ya da bir sporsever olun, Tekirdağ beklentilerinizi en iyi şekilde karşılayacaktır.

TRABZON: ​​Benzeri olmayan bir coğrafya ve iklim içinde Kafkaslar, Anadolu ve Mezopotamya'ya uzanan kent; yaylaları, masalsı vadileri ve coşkun ırmaklarıyla tarihi ve kültürü harmanlayan doğal bir açık hava müzesi gibi. Sen de bu eşsiz gezi için sabırsızlanıyorsan, gezsen Trabzon!
Bin yıl öncesine uzanan köklü tarihi ile Trabzon, Doğu Karadeniz Bölgesi'nin kültür ve doğal zenginlik merkezidir adeta... Antik İpek Yolu üzerinde bulunan kent, yüzyıllardır dinlerin, dillerin ve kültürlerin buluşma noktası olmuş; efsanevi İpek Yolu üzerindeki limanı nedeniyle tarihte önemli bir rol oynamıştır. 14. yüzyılda Marco Polo tarafından da ziyaret edilen Trabzon, seyahat kitaplarında ve anılarında şehri ölümsüzleştiren Ksenofon, Evliya Çelebi, Fallmerayer ve Frunze gibi dünyaca ünlü seyyahlara da ilham kaynağı olmuştur.
Trabzon günümüzde müzeler, manastırlar, camiler, türbeler, kervansaraylar, hamamlar, kapalı çarşı, sur duvarları, sivil mimarinin muhteşem örnekleri ve kusursuz bir manzaraları ile olgunlaşmış, önemli bir ticaret ve kültür merkezi olarak kalmıştır.



TUNCELİ: Tunceli, MÖ 5500’lü yıllara dayanan geçmişiyle tarih öncesi dönemlerden beri yerleşim merkezi oldu. El değmemiş doğanın eşsiz bir kültürel doku ve geçmişin kadim izleriyle bir araya geldiği bu kenti daha yakından tanımak için gezsen Tunceli!
Tunceli, MÖ 5500’lü yıllara dayanan geçmişiyle tarih öncesi dönemlerden beri yerleşim merkezi oldu. Subarrular ve Urartular başta olmak üzere Anadolu’da yaşamış pek çok medeniyetin izlerinin hâlen görülebileceği Tunceli; doğal güzellikleri, kültürel yapısı, efsaneleriyle ziyaretçilerini büyülü bir dünyaya çeker. 
Dağlık bir coğrafi yapısı olan Tunceli, pek çok nehre ve vadiye sahip. Denize kıyısı olmadığı hâlde yılın her mevsiminde bol su taşıyan Munzur ve Pülümür nehirlerinde, özellikle yaz aylarında yerel halkın son derece rağbet gösterdiği ve Akdeniz kıyılarını aratmayan plajlar mevcut. Rafting, su kayağı, yamaç paraşütü, trekking gibi etkinliklerin yapılabildiği Tunceli'de ayrıca bir adet kayak tesisi de var.
Tunceli'yi, özellikle Alevilik inancının şekillendirdiği kültür, birçok yönden farklı kılar. Anafatma ve Gole Çeto gibi ziyaret alanlarının yanında Düzgün Baba Adak Yeri, dileklerin kabul olduğuna inanılan kutsal yerlerdir.
Birçok endemik bitki türüne ve doğal ortamlarında gözlemlenebilecek dağ keçilerine ev sahipliği yapan Munzur (Vadisi) Millî Parkı kaplıcaları, el değmemiş doğası, kendine has kültürüyle Tunceli keşfedilmeyi bekleyen bir hazinedir.

UŞAK: Coğrafi konumu sebebiyle tarih boyunca önemli bir yere sahip olmuş, aynı zamanda ticaret ve kültür yolu olan Kral Yolu’nun kilit noktasında yer almış bu kent, doğal güzellikleri ve tarihi kokusuyla da adından söz ettirmeyi başarıyor. Sen de bu şehrin büyülü atmosferini solumak istiyorsan gezsen Uşak!
Uşak, Ege ve İç Anadolu Bölgesi arasında bir geçit niteliği taşır. Bu nedenle M.Ö 4000’li yıllardan itibaren yerleşik yaşamın başladığı bu yöre, Frigya ve Lidyalılar başta olmak üzere birçok medeniyete ev sahipliği yapmıştır. Uşak kentinin tarihi ve coğrafi önemini arttıran bir başka unsur ise, şehrin Ege ve Mezopotamya’yı ticaret ve kültür üzerinden birbirine bağlayan Kral Yolu’nun kilit noktasında bulunuyor oluşudur.
Antik dönemde ‘Temenothyrai” olarak adlandırılan şehir, eski ve modern çağ’a ait tarihi yapılar ve bölgelerin yanı sıra, doğal güzellikleri ile de kendinden söz ettiren güzide bir şehirdir.

VAN: Anadolu'ya açılan kadim kapılardan birine sahip kent, içinde sakladığı 7000 yıllık görkemli kültürel birikim ve onun eşsiz bir dokuda tabiat unsurlarına karıştığı manzaralarıyla sizleri bambaşka bir dünyaya götürmeye hazırlanıyor. Bu serüvene katılmak için gezsen Van!
Yaklaşık yedi bin yıllık kültürel birikime sahip olan Van, Anadolu'nun en büyük kapalı havzasına sahiptir. Van doğal, tarihî ve kültürel zenginliğiyle bölgenin önemli şehirlerinden biridir.
Anadolu’ya giriş kapısı niteliğindeki il, binlerce yıldır Urartular, Asurlular, Medler, Persler, Makedonlar, Sasaniler, Bizanslılar, Selçuklular ve Osmanlılar gibi birçok medeniyetin tarihe bıraktığı izleri topraklarında yaşatır. Şehir, Urartulara Tuşpa olarak uzun yıllar başkentlik yapmıştır. Urartulardan kalma Menua (Şamran) Su Kanalı, Evliya Çelebi’nin “çökmüş bir deveye” benzettiği Van Kalesi, bir kartal yuvasını andıran görünümüyle Hoşap Kalesi; akla ilk gelen mekânlar arasında sayılabilir.
Van’a yapacağınız seyahat size, belki de daha önce hiç karşılaşmadığınız kadar zengin bir kültürel atmosferi soluma, tatmadığınız türden leziz yemekleri yeme ve duyup da göremediğiniz derin bir tarihe dokunabilme imkânını sunuyor. 
Deniz seviyesinden 1640 metre yükseklikte, yedi bin yıllık görkemli geçmişiyle, turkuaz sularda, kadim mabetlerde gizemli bir yolculuk için Van, ziyaretçilerini bekliyor.

YALOVA: İki dağın arasında, nadir görülen zenginlikte bitki örtüsü ile kaplı vadinin içinde termal sularla gelen şifanın adresi. 2 bin yıllık bir kaplıca merkezi olan şehir, sultanlardan Gazi Mustafa Kemal Atatürk’e dek sayısız ziyaretçisine şifa dağıtmıştır. Yürüyen Köşk’ü, Arboretum’u, Sudüşen Şelalesi, Delmece Yaylası ve Dipsiz Göl’ü ile görülmeye değer. Sokaklarında gezinirken bir yanda ıhlamur kokusu, diğer yanda deniz kokusu almak için gezsen Yalova’yı.
İstanbul, Kocaeli ve Bursa gibi büyük metropollere sadece 1 saatlik uzaklıkta olan Yalova; denizi, kaplıcaları ve doğası ile önemli bir alternatif turizm merkezidir.
Yürüyen Köşk, Hersekzade Ahmet Paşa Cami, Bizans İmparatorluğu dönemine uzanan Kara Kilise, Kurşunlu Hamamı, Atatürk Köşkü, Atatürk ve Çocuk Müzesi, Rüstempaşa Cami şehrin önemli kültürel ve tarihi mekanlarından bazılarıdır.
Ayrıca, Türkiye Erozyonla Mücadele, Ağaçlandırma ve Doğal Varlıkları Koruma Vakfı (TEMA)’nın kurucusu Hayrettin Karaca’nın oluşturduğu Karaca Arboretum’u ve Ağaç Müzesi görülmesi gereken yerler arasındadır. Burada dünyanın her yerinden getirilmiş bitkiler görülebilir.
Yalova aynı zamanda kültürel tarihi ile meşhur bir şehirdir. İbrahim Müteferrika Kağıt Müzesi’ni gezerek kağıdın tarihine bir yolculuk gerçekleştirilebilir. Şehrin antik çağ tarihi, Osmanlı ve Cumhuriyet dönemleri hakkında bilgi edinmek için ise Yalova Kent Müzesi’ni ziyaret edebilirsiniz.
Yalova şehrine gelen ziyaretçiler termal kaplıcaların bulunduğu tesislerde dinlenebilir. Termal ve Armutlu Kaplıcaları görülmeye değer yerlerden bazılarıdır.
Sudüşen Şelalesi, Yalova’da görülmesi gereken doğal hazinelerden bir diğeridir. Şelalelere giden yolda Marmara Denizi’nin mükemmel panoramik manzarasını görebilmek de mümkündür. Bu alanda çeşitli bitki türlerini görebilir, fotoğraf çekebilir veya piknik yapabilirsiniz.

YOZGAT: Orta Anadolu’da, Hitit başkentinin hemen güneyinde kalan Yozgat, Anadolu’nun en eski kent yerleşimlerinden bazılarının bulunduğu, sit alanlarıyla dolu illerimizdendir. İlk Anadolu uygarlıklarında olduğu gibi hala tahıl yetiştiriciliğinde önemli tarım alanlarına sahip kent; birçok mesire alanına, içme ve ılıcaya, kamp ve arazi yürüyüşleri için elverişli ortamlara sahiptir. Uzun bir yürüyüş ertesinde hangi kaplıcaya uğrayacağını öğrenmek için gezsen Yozgat!
Yozgat, İç Anadolu Bölgesi’nde, Orta Kızılırmak bölümünde yer alan, ormanları, yaylaları ve su kaynaklarıyla çok güzel bir tabiata sahip, dolayısıyla da geçmişten bugüne birçok farklı medeniyete ev sahipliği yapmış bir ilimizdir. Yozgat, Anadolu’nun en eski yerleşim merkezlerinden biridir. Kentteki Alişar Höyüğü’nde 5000 sene önceye âit eserler bulunmuştur. Yozgat toprakları, aynı zamanda Anadolu’da ilk siyasi birliği kuran ve Anadolu’da tarih devrinin başlangıcı kabul edilen Hitit İmparatorluğu sınırları içinde ve en kalabalık yerleşme merkezlerinden biridir. MÖ 1500-2000 yılları arasında kurulan Hitit Krallığı’nın merkezi Hattuşaş, Yozgat il sınırına oldukça yakındır.

ZONGULDAK: Yemyeşil doğasının yanı sıra tarihiyle de dikkat çeken Zonguldak,1829 yılında taş kömürün bulunmasıyla madencilikte önemli bir yere sahip olmuştur. Gelir gelmez yeşilinin sizi karşılayacağı kentte herkes için bir şeyler mevcut. Sen de bu çeşitliliğin bir parçası olmak istiyorsan gezsen Zonguldak.
Batı Karadeniz Bölgesi'nde Karadeniz'e batı ve kuzeyden kıyısı olan Zonguldak, bol yağışlı bir iklime sahiptir ve şehrin topraklarının %52'si ormanlarla kaplıdır.
Yeşil bir doğası olan Zonguldak, derin bir tarihe de sahiptir. Şehir topraklarında yerleşim, Frigler’in çeşitli boylarıyla başlar. Önemli ticaret limanlarının da kurulduğu kentte MÖ 334'e kadar Perslerin egemenliği görülmüş, bu tarihten sonra kent Makedonyalıların eline geçmiş; ancak yöre halkının isyanı sonucu kısa bir süre bağımsız bir yönetime (Bithynia Krallığı) kavuşmuştur. Yıllar içinde Anadolu’ya hakim olan devletlerin egemenliğinde olan Zonguldak, 1460 yılında Fatih Sultan Mehmet'in Amasra'yı almasıyla birlikte tamamen Osmanlı Devleti’nin idaresine girmiştir.
1829 yılında taşkömürünün bulunmasıyla önem kazanan bölgede 1848'de ilk kömür ocakları kurulmuştur. Ayrıca Zonguldak, 1 Nisan 1924 tarihinde Cumhuriyet sonrası kurulan ilk il olma unvanına sahiptir.
Şehir topraklarının yarıdan fazlasını kaplayan yeşil doku, iğne ve yayvan yapraklı ağaçlar, Zonguldak’ın doğasını mükemmel kılar. Bu alanlar, yaz aylarında trekking, foto safari, olta balıkçılığı, av ve yaban hayatı gibi aktivitelere ev sahipliği yapar.



